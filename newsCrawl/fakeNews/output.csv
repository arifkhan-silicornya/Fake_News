title
"ট্রাফিক আইন লঙ্ঘনের কারণে মাস কয়েক আগে চার হাজার টাকা জরিমানা করে মামলা দিয়েছিলেন ট্রাফিক সার্জেন্ট। নির্ধারিত সময় পার হয়ে গেলেও সেই জরিমানার টাকা দিতে পারেননি মোটরসাইকেলচালক। এর মধ্যে আজ বৃহস্পতিবার লালবাগ এলাকায় ট্রাফিক পুলিশের হাতে ধরা পড়েন। কাগজপত্র পরীক্ষা করতে গিয়ে সার্জেন্ট দেখেন, আগের হওয়া একটি মামলার জরিমানার চার হাজার টাকা চালক এখনো জমা দেননি। জমা না দেওয়ায় ওই সার্জেন্ট চালককে এবার এক হাজার টাকা জরিমানা করে আরও একটি মামলা দেন।"
"আর এতে ক্ষোভে–হতাশায় নিজের মোটরসাইকেলে আগুন ধরিয়ে দেন ওই ব্যক্তি। পুলিশ ওই ব্যক্তিকে লালবাগ থানায় নিয়ে এখন জিজ্ঞাসাবাদ করছে।,মামলায় ত্যক্তবিরক্ত হয়ে গত সেপ্টেম্বরে রাজধানীর বাড্ডায় এক ব্যক্তি নিজের বাইকে আগুন ধরিয়ে দিয়েছিলেন।,প্রত্যক্ষদর্শী ও পুলিশ জানায়, আজ বৃহস্পতিবার বেলা আড়াইটার দিকে রাজধানীর লালবাগ এলাকায় অবস্থিত বাংলাদেশ শিক্ষা তথ্য ও পরিসংখ্যান ব্যুরোর (ব্যানবেইস) সামনে মোটরসাইকেলে আগুন দেওয়ার এ ঘটনা ঘটে৷ মোটরসাইকেলে আগুন দেওয়া ওই ব্যক্তির নাম মো. ইলিয়াস। তাঁর গ্রামের বাড়ি কিশোরগঞ্জ জেলায় বলে জানা গেছে।"
"ঢাকা মহানগর পুলিশের (ডিএমপি) ট্রাফিক বিভাগের লালবাগ জোনের উপকমিশনার মেহেদী হাসান প্রথম আলোকে বলেন, ‘এক ব্যক্তি ব্যানবেইসের সামনে তাঁর মোটরসাইকেলে আগুন দিয়েছেন। এটা শোনার পর আমি সার্জেন্ট পাঠালাম। সার্জেন্ট আমাকে জানালেন, ওই ব্যক্তি মোটরসাইকেলে আগুন দেওয়ার ঘণ্টাখানেক আগে পলাশী মোড়ে একটি মামলা দেওয়া হয়েছিল। মামলাটা হলো ওই ব্যক্তির বিরুদ্ধে আগের একটি মামলা ছিল চার হাজার টাকার, যা ডেট (তারিখ) ফেল (মেয়াদোত্তীর্ণ) হয়েছে অনেক আগেই, কিন্তু তিনি তা খারিজ (জরিমানার টাকা জমা) করাননি।’"
"মেহেদী হাসান বলেন, ‘আজ যখন বাইকচালককে সার্জেন্ট দাঁড় করান, তখন তাঁর মাথায় হেলমেট ছিল না। পলাশী মোড়ে সার্জেন্ট গাড়ি থামানোর পর তিনি হেলমেট মাথায় দেন। পরে আগের মামলার অর্থ পরিশোধ না করার জন্য তাঁকে এক হাজার টাকার মামলা দেওয়া হয়। এর ঘণ্টাখানেক পর ব্যানবেইসের সামনে গিয়ে ওই ব্যক্তি তাঁর মোটরসাইকেলে আগুন ধরিয়ে দেন এবং তা পুড়ে যায়। গাড়িটিসহ ওই লোককে আমরা থানায় পাঠিয়েছি। তাঁকে জিজ্ঞাসাবাদ করা হচ্ছে।’"
"দুর্গাপূজায় অনেক বছর পর এবার নোয়াখালী গিয়েছিলাম। মাইজদী, আমাদের ছোট শহর। পাড়ায় পূজার বয়স ৭২ বছর। খুব সাধারণভাবেই পূজার আয়োজন হয়। কোনো বড় পৃষ্ঠপোষকতা নেই। সবার সাধ্যমতো সামান্য টাকায় পাঁচ দিনের পূজার আয়োজন।এটুকুতেই পাড়ার ছোট ছোট ছেলেমেয়ে আনন্দের জোয়ারে ভেসে যায়। গান, নাচ, আরতি—সব হতে থাকে একের পর এক। পুরো পাড়া আক্ষরিক অর্থেই হয়ে ওঠে একটি পরিবার। এমনই অন্তরঙ্গ প্রাণের যোগ।,আমি এ–বাড়ি ও–বাড়ি ঘুরে কাকিমা, পিসিমা, জেঠিমাদের সঙ্গে দেখা করি, প্রণাম করি, মিষ্টিমুখ হয়। আমাদেরও বয়স হচ্ছে, আর প্রণাম করার মানুষও কমে আসছে। এবার তাই ভেবেছিলাম, যাঁরা আছেন, তাঁদের সঙ্গে দেখা করে সময়টুকু কাটাব। কে জানে, আগামী বছরে আর কারও সঙ্গে দেখা হয় কি না–হয়!"
"কিন্তু এই আনন্দের মধ্যে ছায়া পড়ে গেল। মা যেদিন এলেন, তার পরদিন সপ্তমী থেকেই শুরু হয়ে গেল আতঙ্ক। কুমিল্লায় কোন এক দুর্বৃত্ত কী করেছে, সেই থেকে শুরু হলো গন্ডগোল। আতঙ্কের ছায়া ছড়িয়ে গেল সবখানে। প্রশাসনের কাছে সাহায্য চাওয়া হলো। এলেন দুজন পুলিশ। কয়েক ঘণ্টা থেকে মধ্যরাতে চলে গেলেন তাঁরা। আমার দুই ভ্রাতুষ্পুত্র আর তাদের বন্ধুরা সারা রাত পাহারা দিল দুর্গা প্রতিমাকে।"
"সপ্তমীর সন্ধ্যায় পূজামণ্ডপে দাঁড়িয়ে আমি আরতি দেখছিলাম। আর অপরিসীম বেদনা নিয়ে শুধু অনুভব করছিলাম, আনন্দের মধ্যে কীভাবে বিষ ঢুকে যায়। ওরা পাহারা দিচ্ছে। সবার ভেতরে ভয় আর সন্দেহ। অচেনা কাউকে দেখলেই অতিরিক্ত সতর্ক হয়ে উঠছে। তিন তরুণ মোটরসাইকেল নিয়ে প্রবেশ করেছেন, পরিবেশটা বদলে গেল মুহূর্তে। সবার মধ্যে সংশয় আর টানটান উত্তেজনা। কিন্তু না, তরুণেরা নিজেদের মতো করে কিছুক্ষণ পূজা দেখে চলে গেলেন।"
"নবমীর রাতে খবর এল, নোয়াখালীর রাজগঞ্জে প্রতিমা আক্রান্ত হয়েছে। রামগতিতে চরসীতার মন্দিরেও। আমার ছোট ভাই এবার পাড়ার পূজা কমিটির সভাপতি। পরের দিন শুক্রবার আবার কিছু হয় কি না, সেই ভয়ে নবমীর রাতেই সে সিদ্ধান্ত নিল, পাড়ার সামনের পূজার গেট তুলে নেওয়া হোক, খুলে ফেলা হোক আলোকসজ্জা।"
"১৫ অক্টোবর, শুক্রবার। দশমীর দুপুরে আমি ঘরে। হঠাৎ চিৎকার। বাইরে বেরিয়ে দেখি, দুপুরে নামাজ শেষে মানুষের একটি জটলা আমাদের পাড়ার সামনে দিয়ে মিছিল করে যাচ্ছে। আমাদের পাড়ায় ঢোকার মুখে একটি বড় গেট আছে। সেই গেটে তালা মারা হয়েছে। আমাদের ছোটবেলায় সেটি ছিল না। বছর দুই আগে নতুন এই ব্যবস্থাপনা। যা হোক, পাড়ার ছেলেরা সবাই গলিতে দাঁড়িয়ে আছে। সবার চোখেমুখে আতঙ্ক। পাড়ার সামনের চলমান মিছিলটা বাইরে থেকে কিছুক্ষণ ঢোকার চেষ্টা করল। ঢুকতে না পেরে বৃষ্টির মতো ইটপাটকেল ছুড়ল। একসময় চলে গেল।"
"নিমেষে পুরো পাড়া শ্মশান। সবার মধ্যে এখন দুশ্চিন্তা, দুর্গাপ্রতিমা বিসর্জন কীভাবে হবে? পাড়ার ভেতরে একটি পুকুর ছিল, কিছুদিন আগে সেটি বিক্রি করে দেওয়ার পর সেই পুকুরটি ভরাট করে ফেলা হয়েছে। পাড়ার পেছনের দিকে আরেকটি পুকুর আছে, সেখানে বিসর্জন দেওয়া যায়। কিন্তু সেই পুকুরে যাওয়ার পথটা একেবারেই সংকীর্ণ।,আমার ভাই বলল, সকাল থেকে পিকআপ ভাড়া করার জন্য চেষ্টা চলছে, কিন্তু ভয়ে কেউ আসতে চাচ্ছে না। সে সময়ই খবর এল, চৌমুহনীতে মন্দিরে ভাঙচুর চলছে। "
"কোনো প্রতিমাই রেহাই পাচ্ছে না। সঙ্গে চলছে লুটপাট—হিন্দু সম্প্রদায়ের মানুষদের দোকানপাট আর বাড়িঘর সর্বত্র। পাড়ার গেটে তালা দিয়ে দুরুদুরু বুকে আমরা সবাই ঘরবন্দী। চৌমুহনী থেকে ভিডিও পাঠাচ্ছে বন্ধুরা। ভিডিওগুলো দেখে সবার অন্তরাত্মা শুকিয়ে গেছে। আমার ভাইয়ের ছোট ছেলের তো কান্নার সীমা–পরিসীমা নেই। শুনলাম, আমাদের চেনা একজন মারা গেছেন। তাঁর স্ত্রীও গুরুতরভাবে জখম।,আমার মনে হচ্ছিল, যেন একাত্তর ফিরে এসেছে। ১৯৭১ সালে আমার বাবা ভারতে যাননি। আমাদের পুরো পরিবার এই বাড়িতেই মৃত্যুভয়ে এভাবে তটস্থ হয়ে কাটিয়েছিলাম।"
"খোঁজ নিয়ে জানতে পেলাম, প্রশাসন থেকে বলার মতো কোনো সাহায্য পাঠানো হয়নি। মাইজদী পুলিশ ট্রেনিং ইনস্টিটিউটে তো পুলিশ কম নেই। ফেনীতেও বিজিবির মূল অফিস। খোলা আকাশের নিচে প্রায় তিন ঘণ্টা ধরে তাণ্ডব চলল। ততক্ষণে সব তছনছ। রামঠাকুরের সমাধি আশ্রম ভেঙেচুরে গেল। অথচ বাবরি মসজিদের দুর্ঘটনার সময়ে সেখানে ফুলের টোকাও পড়েনি। কত পরিবার টাকা, অলংকার আর সারা জীবনের সম্বল হারিয়ে পথে বসে গেল।"
"ঘর, দোকান বা মন্দির ভেঙেছে, সেসব হয়তো গড়ে উঠবে আবার; কিন্তু এতজন মানুষের মন যে চুরমার হয়ে গেল, তার কী হবে!"
আমাদের প্রতিমা বিসর্জন তখনো হয়নি। হঠাৎ প্রচণ্ড ঝড় উঠল। নোয়াখালী শহরের বিদ্যুৎ চলে গেল। আমার ভাইয়ের চেষ্টা কোনোমতে সফল হলো। ওর এক বন্ধু পিকআপ নিয়ে হাজির। চোরের মতো ভয়ে ভয়ে পিকআপে দুর্গাপ্রতিমা তুলে অন্ধকারে পেছনের পুকুরে বিসর্জন দেওয়া হলো।
"আতঙ্ক আর অপরাধীর মনস্তত্ত্ব নিয়ে নিজের দেশে ধর্মীয় উৎসব উদ্‌যাপন করলাম। এত ধুমধামে মুক্তিযুদ্ধের সুবর্ণজয়ন্তী উদ্‌যাপন করা বাংলাদেশের এটাই কি উত্তরাধিকার? এই বর্তমানকেই কি আমরা মেনে নেব আমাদের ভবিষ্যৎ বলে? ধরে নেওয়া যাক, একদিন সব সংখ্যালঘু চলেই গেল দেশ ছেড়ে। তবে এই মনটা তো থেকে যাবে দেশেরই মধ্যে। সে দেশ নিয়ে আমরা কোথায় এগোব? এই প্রশ্নগুলোর উত্তর খোঁজার সময় আমাদের এসেছে।, একটি বেসরকারি বিশ্ববিদ্যালয়ে জনস্বাস্থ্য বিভাগের অধ্যাপক"
আধিপত্য বিস্তার নিয়ে সিলেট ইন্টারন্যাশনাল ইউনিভার্সিটিতে (এসইইউ) অন্তর্দ্বন্দ্বে ছাত্রলীগ কর্মী কাজী হাবিবুর রহমানকে (২৪) কুপিয়ে হত্যা মামলার রায়ে ছাত্রলীগের এক কেন্দ্রীয় নেতাসহ সব আসামি খালাস পেয়েছেন। কাজী হাবিব সিলেট ইন্টারন্যাশনাল ইউনিভার্সিটির বিবিএ চতুর্থ বর্ষের শিক্ষার্থী ছিলেন।
"আজ বৃহস্পতিবার সিলেটের অতিরিক্ত মহানগর দায়রা জজ আদালতের বিচারক মোমনিননেছা এই রায় দেন। রাষ্ট্রপক্ষে মামলা পরিচালনায় থাকা সরকারি কৌঁসুলি নূরে আলম সিরাজী প্রথম আলোকে এ তথ্য নিশ্চিত করেছেন। তিনি জানান, রায় ঘোষণার সময় আদালতে মামলার ১১ আসামির মধ্যে ৮ জন উপস্থিত ছিলেন। বাকি তিনজন পলাতক। রায় ঘোষণার সময় বাদীপক্ষ কিংবা বিশ্ববিদ্যালয় কর্তৃপক্ষের কাউকে আদালতে হাজির হতে দেখা যায়নি।"
"খালাস পাওয়া ১১ আসামির সবাই ছাত্রলীগের নেতা-কর্মী। এর মধ্যে মামলার এজাহারে হোসাইন মোহাম্মদ সাগর নামের প্রধান আসামি সদ্য ঘোষিত কেন্দ্রীয় ছাত্রলীগের সদস্যপদে আছেন। অন্যরা ছাত্রলীগে তাঁর অনুসারী নেতা–কর্মী হিসেবে পরিচিতি। তাঁরা হলেন আউয়াল আহমদ, আশিক উদ্দিন ওরফে আশিক সিকদার, মইনুল ইসলাম, জুবায়ের আহমদ, নাহিদ হাসান, ইলিয়াস আহমদ, নয়ন রায়, বশির উদ্দিন আহমদ ওরফে তুহিন, শহিদুর রহমান ও আলাউর খান।"
"মামলার সংক্ষিপ্ত বিবরণে জানা যায়, ২০১৬ সালের ১৯ জানুয়ারি সিলেট ইন্টারন্যাশনাল ইউনিভার্সিটিতে ছাত্রলীগের মিছিলে যাওয়াকে কেন্দ্র করে আধিপত্য বিস্তারে এক পক্ষ কুপিয়ে হত্যা করে কাজী হাবিবুর রহমানকে (২৪)। বিশ্ববিদ্যালয়ের বিবিএ চতুর্থ বর্ষের শিক্ষার্থী কাজী হাবিব ছাত্রলীগের একটি পক্ষের সক্রিয় কর্মী ছিলেন। হত্যাকাণ্ডের পরদিন ২০ জানুয়ারি কাজী হাবিবের ভাই কাজী জাকির বাদী হয়ে সিলেট কোতোয়ালি থানায় একটি হত্যা মামলা করেন। ঘটনাস্থলের ক্লোজড সার্কিট (সিসি) ক্যামেরার ফুটেজ দেখে ওই সময় সিলেট ইন্টারন্যাশনাল ইউনিভার্সিটি শাখা ছাত্রলীগের সভাপতি পদে থাকা হোসাইন মোহাম্মদ সাগরসহ ১১ জনকে শনাক্ত করে আসামি করা হয়। আসামি শনাক্ত হওয়ায় বিশ্ববিদ্যালয় কর্তৃপক্ষ ১১ জনকে বহিষ্কার করে।"
"সব আসামি খালাস পাওয়া প্রসঙ্গে রাষ্ট্রপক্ষে মামলা পরিচালনায় থাকা সরকারি কৌঁসুলি নূরে আলম সিরাজী প্রথম আলোকে বলেন, মামলার ২১ জন সাক্ষীর মধ্যে মাত্র ১০ জন সাক্ষ্য দিয়েছেন। এর মধ্যে বাদীর সাক্ষ্য ছিল গুরুত্বপূর্ণ। তিনি আদালতকে বলেছেন, কারা হত্যা করেছে, তিনি কিছুই দেখেননি। অভিযুক্তদেরও তিনি চেনেন না। আর নিহত ব্যক্তির মা, আরও এক ভাই এবং এক চাচা সাক্ষ্য দিতে আসেননি। মূলত প্রত্যক্ষদর্শী সাক্ষী না পাওয়ায় এবং আসামিদের বিরুদ্ধে অভিযোগ প্রমাণের কোনো কিছু না পেয়ে আদালত এই রায় দিয়েছেন। রায়ে সন্তুষ্টি না থাকলে বাদীপক্ষ উচ্চ আদালতে আপিল করতে পারে।"
"আলোচিত এই হত্যাকাণ্ডের পর ‘হাবিব পরিষদ’ ব্যানারে সিলেট নগরে হত্যার বিচার দাবিতে সক্রিয়তা দেখা গিয়েছিল ছাত্রলীগ কর্মী ও সিলেট ইন্টারন্যাশনাল ইউনিভার্সিটির শিক্ষার্থীদের। নাম প্রকাশ না করার শর্তে প্রাক্তন এক শিক্ষার্থী বলেন, প্রধান আসামিসহ আটজন এ মামলায় জামিনে মুক্ত হন। এর পর থেকে মামলার বিচার চাই দাবিটিও গৌণ হয়ে পড়ে। কাজী হাবিবের পরিবারের সদস্যরাসহ বিশ্ববিদ্যালয় কর্তৃপক্ষকে তখন নীরব ভূমিকায় দেখা গেছে। এতে আমাদের মনে হয়েছে, আসামিরা রাজনৈতিক প্রভাব খাটিয়ে নিহত ব্যক্তির পরিবারকে ম্যানেজ করেছেন।,মামলাটি তদন্ত করেন সিলেট কোতোয়ালি থানার তৎকালীন তিনজন তদন্ত কর্মকর্তা। সর্বশেষ তদন্ত কর্মকর্তা (আইও) অখিল চন্দ্র দাস তদন্ত শেষে এজাহারভুক্ত ১১ আসামিকে অভিযুক্ত করে ২০১৭ সালের ১৭ ফেব্রুয়ারি আদালতে অভিযোগপত্র দাখিল করেন। ২০১৮ সালের ৯ সেপ্টেম্বর আদালতে অভিযোগ গঠন করে বিচারপ্রক্রিয়া শুরু হয়। মামলার বাদীসহ ২১ জন সাক্ষীর মধ্যে ১০ জন সাক্ষীর সাক্ষ্য গ্রহণ শেষে আদালত এই রায় দিয়েছেন।"
"হত্যাকাণ্ডের পাঁচ বছর আট মাস পর অভিযুক্ত সব আসামি খালাস পাওয়ায় বিশ্ববিদ্যালয় কর্তৃপক্ষসহ হাবিবের সহপাঠীরা হতভম্ব হয়ে পড়েছেন। অপরদিকে খালাস পাওয়া আসামিরা ছিলেন উল্লসিত। খালাস পাওয়ার প্রতিক্রিয়ায় প্রধান আসামি ছাত্রলীগ নেতা হোসাইন মোহাম্মদ সাগর প্রথম আলোকে বলেন, ‘সিসি ক্যামেরার ফুটেজে আমরা মিছিল করছিলাম—এ চিত্রটি ছিল। এতে প্রমাণ হয় না যে আমরা হত্যায় জড়িত। আমরা আসলে রাজনৈতিক ষড়যন্ত্রের শিকার হয়েছিলাম। যেখানে আমাদের বিশ্ববিদ্যালয়ের কিছু লোক জড়িত ছিলেন। আদালতের রায়ে আমরা ন্যায়বিচার পেয়েছি।’"
"এ ব্যাপারে সিলেট ইন্টারন্যাশনাল ইউনিভার্সিটির জনসংযোগ দপ্তরের পরিচালক তারেক উদ্দিন জানান, তাঁরাও বাদীপক্ষকে ম্যানেজ করার বিষয়টি শুনেছেন। কিন্তু এর সত্য–মিথ্যা যাচাই করতে পারেননি। রায়ের প্রতিক্রিয়ায় তিনি প্রথম আলোকে বলেন, ‘মামলার বাদীসহ পরিবারের কাউকে তো পাচ্ছি না। অভিযুক্ত সব আসামিই খালাস পেয়েছেন। রায়ের প্রতিক্রিয়ায় আর কী বলার আছে!’"
রায় ঘোষণার সময় আদালত এলাকায় কাজী হাবিবের পরিবারের কাউকে পাওয়া যায়নি। তাঁদের গ্রামের বাড়ি কুমিল্লায়। মামলার এজাহারের সঙ্গে দেওয়া বাদী কাজী জাকিরের মুঠোফোনে কয়েকবার যোগাযোগ করে ফোনটি বন্ধ পাওয়া গেছে। কাজী হাবিবের পরিবারের কোনো সদস্যের প্রতিক্রিয়া জানা যায়নি।
"দেশের ভেতরে স্মার্টফোন সংযোজন কারখানা স্থাপনের তালিকায় সর্বশেষ যুক্ত হলো শাওমি। চীনা এই প্রতিষ্ঠানের জন্য স্মার্টফোন সংযোজন করবে ডিবিজি টেকনোলজি বিডি লিমিটেড। গাজীপুরের ভোগড়ায় ৫৫ হাজার বর্গফুট আয়তনের কারাখানাটিতে বছরে ৩০ লাখ স্মার্টফোন উৎপাদন করবে শাওমি বাংলাদেশ। ইতিমধ্যে কারখানাটিতে শাওমি ব্র্যান্ডের রেডমি সিরিজের স্মার্টফোন সংযোজন শুরু হয়েছে।,রাজধানীর বনানীর একটি হোটেলে আজ বৃহস্পতিবার বাংলাদেশে শাওমির স্মার্টফোন সংযোজন কারখানার আনুষ্ঠানিক উদ্বোধন করা হয়। এতে প্রধান অতিথি হিসেবে উপস্থিত ছিলেন প্রধানমন্ত্রীর বেসরকারি শিল্প ও বিনিয়োগ উপদেষ্টা সালমান এফ রহমান, তথ্য ও যোগাযোগপ্রযুক্তি প্রতিমন্ত্রী জুনাইদ আহ্‌মেদ, বাংলাদেশ টেলিযোগাযোগ নিয়ন্ত্রণ কমিশনের ভারপ্রাপ্ত চেয়ারম্যান সুব্রত রায় মৈত্র প্রমুখ। "
"ভিডিও বার্তার মাধ্যমে ডাক ও টেলিযোগাযোগমন্ত্রী মোস্তাফা জব্বার শুভেচ্ছা জানান।,অনুষ্ঠানের শুরুতে শাওমি বাংলাদেশের কান্ট্রি ম্যানেজার জিয়াউদ্দিন চৌধুরী বলেন, শাওমি বিশ্বের দ্বিতীয় শীর্ষস্থানীয় স্মার্টফোন ব্র্যান্ড। ভারত, চীন ও ভিয়েতনামে উৎপাদিত স্মার্টফোনের মতোই একই মানসম্পন্ন স্মার্টফোন বাংলাদেশের কারখানাতেও তৈরি হবে। এ জন্য এক কোটি মার্কিন ডলার বিদেশি বিনিয়োগ পরিকল্পনা রয়েছে। ধাপে ধাপে এক হাজারের বেশি কর্মসংস্থান হবে। তিনি জানান, বাংলাদেশ থেকে লাইফস্টাইল পণ্য, বিশেষ করে স্মার্ট জুতা রপ্তানির হাব হিসেবে গড়ে তুলতে কাজ করছে শাওমি।"
"প্রধানমন্ত্রীর উপদেষ্টা সালমান এফ রহমান বলেন, ‘শুধু স্মার্টফোন নয়, সব ধরনের প্রযুক্তি পণ্য উৎপাদনে বাংলাদেশকে হাব বানান। এখান থেকে বিশ্বের বিভিন্ন দেশে রপ্তানি করুন।’ শাওমি বাংলাদেশের ৯৯ শতাংশ কর্মী বাংলাদেশি, এমন তথ্য জেনে প্রধানমন্ত্রীর এই উপদেষ্টা প্রতিষ্ঠানটির প্রতি কৃতজ্ঞতা জানান।"
"তথ্য ও যোগাযোগপ্রযুক্তি প্রতিমন্ত্রী জুনাইদ আহ্‌মেদ বলেন, ২০০৪ সালে স্যামসাং বাংলাদেশে ১০০ কোটি ডলারের বিনিয়োগের প্রস্তাব নিয়ে এসেছিল। তবে তৎকালীন বিএনপি-জামায়াত সরকারের অসহযোগিতা ও অনৈতিক প্রস্তাবের কারণে তারা বিনিয়োগটি সরিয়ে নেয়। ২০০৭ সালে স্যামসাং সেই বিনিয়োগ করে ভিয়েতনামে। গত বছর পর্যন্ত ভিয়েতনামে স্যামসাংয়ের কারখানায় ১ লাখ ৬০ হাজার মানুষের কর্মসংস্থান হয়েছে। তাদের কারখানা থেকে রপ্তানির পরিমাণ ৭ হাজার ২০০ কোটি ডলার। স্যামসাংয়ের বিনিয়োগটি সে সময়ে এলে আজকে বাংলাদেশের চেহারা অন্য রকম হতে পারত বলে মন্তব্য করেন তিনি।"
"জুনাইদ আহ্‌মেদ বলেন, ২০১৬-১৭ অর্থবছরে স্মার্টফোনের ৯৪টি খুচরা যন্ত্রাংশের আমদানি শুল্ক ১ শতাংশে নামিয়ে আনা হয়। বর্তমানে ১৫৪টি খুচরা যন্ত্রাংশে আমদানি শুল্ক ১ শতাংশ। সে জন্যই দেশে একের পর এক স্মার্টফোন সংযোজন কারখানা হচ্ছে। দেশের বাজারে বছরে চার কোটি মুঠোফোনের চাহিদা রয়েছে। তার মধ্যে ৭০ শতাংশই বাংলাদেশে উৎপাদিত হচ্ছে।"
"ফেসবুকে অপপ্রচার চালানোর অভিযোগে ডিজিটাল নিরাপত্তা আইনে গ্রেপ্তার রাজধানীর বেগম বদরুন্নেসা সরকারি মহিলা কলেজের সহকারী অধ্যাপক রুমা সরকারকে দুই দিন রিমান্ডে নিয়ে জিজ্ঞাসাবাদ করার অনুমতি দিয়েছেন আদালত।, আজ বৃহস্পতিবার ঢাকার চিফ মেট্রোপলিটন ম্যাজিস্ট্রেট (সিএমএম) আদালত এই আদেশ দেন। প্রথম আলোকে এই তথ্য নিশ্চিত করেছেন ঢাকা মহানগর পুলিশের অপরাধ ও তথ্য বিভাগের উপপরিদর্শক (এসআই) নিজাম উদ্দিন ফকির।,রাজধানী পল্লবীর ‘সাহিনুদ্দীন’ হত্যাকাণ্ডের নৃশংস ভিডিও সামাজিক যোগাযোগমাধ্যমে নোয়াখালীর ‘যতন সাহা’ হত্যাকাণ্ড বলে অপপ্রচারের অভিযোগে রুমা সরকারকে জিজ্ঞাসাবাদের জন্য গতকাল বুধবার র‍্যাব সদর দপ্তরে নিয়ে আসা হয়। পরে তাঁর বিরুদ্ধে রমনা থানায় ডিজিটাল নিরাপত্তা আইনে মামলা হয়।"
"আজ দুপুরে তাঁকে আদালতে হাজির করে সাত দিন রিমান্ডে নেওয়ার আবেদন করে রমনা থানা-পুলিশ। আদালত উভয় পক্ষের শুনানি নিয়ে দুই দিন মঞ্জুর করেন।,গত ১৬ মে বিকেলে পল্লবীর সিরামিকস ফটকের কাছে দুর্বৃত্তরা শিশুপুত্রের সামনে বাবা সাহিনুদ্দিনকে কুপিয়ে হত্যা করে। গত মঙ্গলবার দুপুরে সেই ভিডিও ক্লিপ নোয়াখালীর যতন সাহার বলে ফেসবুকে আপলোড করে গুজব ছড়ানো হয়। ভারতের দুটি আইডি থেকে সাহিনুদ্দিন হত্যার ভিডিও ক্লিপটি নোয়াখালীর যতন সাহার বলে ফেসবুকে ছড়িয়ে দেওয়া হয়।"
"র‍্যাবের অতিরিক্ত মহাপরিচালক (অপারেশনস) কর্নেল কে এম আজাদ প্রথম আলোকে জানান, তথ্যপ্রযুক্তির সহায়তায় র‍্যাব জানতে পেরেছে, সাহিনুদ্দিন হত্যাকাণ্ডের ভিডিও ক্লিপটি ভারতের কলকাতা থেকে দেবদৃতা ভৌমিক নামের একজন প্রথম ফেসবুক মেসেঞ্জারে ছড়িয়ে দেন। আর দেবদাস মণ্ডল কলকাতা থেকেই ওই ভিডিও টুইটারে আপলোড করে গুজব ছড়ান। ওই গুজব ছড়ানোর ঘটনায় বাংলাদেশভিত্তিক কুশীলবদের গ্রেপ্তারে অভিযান চালানো হচ্ছে। এই পরিপ্রেক্ষিতে রুমা সরকারকে জিজ্ঞাসাবাদের জন্য র‍্যাব সদর দপ্তরে নেওয়া হয়।"
"রোহিঙ্গা বসবাসরত এলাকাগুলোতে আইনশৃঙ্খলা রক্ষায় বেশ কিছু সিদ্ধান্ত নিয়েছে সরকার। এর মধ্যে ভাসানচর থেকে সন্ধ্যার পর মূল ভূখণ্ডে কোনো নৌযান চলবে না। সন্ধ্যার পর ভাসানচর থেকে নোয়াখালী কিংবা হাতিয়ার যাতায়াতও বন্ধ থাকবে। , আজ বৃহস্পতিবার সচিবালয়ে বলপ্রয়োগে বাস্তুচ্যুত মিয়ানমার নাগরিকদের (রোহিঙ্গা) সমন্বয়, ব‍্যবস্থাপনা ও আইনশৃঙ্খলা সম্পর্কিত জাতীয় কমিটির সভা শেষে স্বরাষ্ট্রমন্ত্রী আসাদুজ্জামান খান এসব সিদ্ধান্ত জানান। তিনি সভায় সভাপতিত্ব করেন।,স্বরাষ্ট্রমন্ত্রী বলেন, কক্সবাজার ও ভাসানচরে রোহিঙ্গা ক্যাম্পগুলোর ভেতরে আইনশৃঙ্খলা ও সার্বিক নিরাপত্তা নিশ্চিত করার লক্ষ্যে সংশ্লিষ্ট সবার সঙ্গে আলোচনা করা হয়েছে এবং নিরাপত্তা বাড়ানোরও ব্যবস্থা করা হবে। নিরাপত্তা বাড়াতে এপিবিএন, কোস্টগার্ডসহ আইনশৃঙ্খলা রক্ষাকারী বাহিনীর জনবল ও আনুষঙ্গিক সহায়তা (লজিস্টিক সাপোর্ট) দেওয়া হবে।"
"আসাদুজ্জামান খান কামাল, ক্যাম্পের ভেতরে পুলিশ, এপিবিএন, আনসার ও র‌্যাবের যৌথ টহল আরও বৃদ্ধি করা হবে। ক্যাম্পের বাইরে সেনাবাহিনী, বিজিবি, র‌্যাব রয়েছে। তারা সব সময় সতর্ক অবস্থায় থাকবে।,রোহিঙ্গা ক্যাম্পে মাদক প্রবেশ ও বিক্রি রোধে তদারকি বাড়ানো হবে জানিয়ে মন্ত্রী বলেন, মাদকের বিরুদ্ধে সর্বাত্মক অভিযান চালানো হবে। মাদক চোরাচালান প্রতিরোধে সীমান্তে টহল আরও বাড়ানো হবে। নাফ নদীতে তদারকি জোরদার করা হবে। প্রয়োজনে উখিয়া ও টেকনাফে আইনশৃঙ্খলা রক্ষাকারী বাহিনীর সদস্য বাড়ানোর চিন্তাভাবনা করা হচ্ছে। ক্যাম্পগুলোতে কাঁটাতারের বেড়া নির্মাণ শেষ পর্যায়ে রয়েছে। ওয়াচ টাওয়ার বেশ কিছু হয়েছে, আরও হবে।"
"স্বরাষ্ট্রমন্ত্রী আরও বলেন, রোহিঙ্গাদের নিজ দেশে ফিরিয়ে নেওয়ার জন্য আন্তর্জাতিক ফোরামে প্রতিনিয়ত চেষ্টা চলছে। সেটা অব্যাহত থাকবে। দ্বিপক্ষীয় ও বহুপক্ষীয় ব্যবস্থা চলছে। দ্বিপক্ষীয় কথাবার্তা আরও জোরদার করবেন বলে পররাষ্ট্রমন্ত্রী জানিয়েছেন।,বৈঠকে রোহিঙ্গাদের জন্মনিয়ন্ত্রণ ও নতুনদের তালিকাভুক্তি নিয়েও আলোচনা হয়েছে বলে জানান তিনি। রোহিঙ্গা নেতা মুহিবুল্লাহ হত্যার ঘটনায় জড়িত কয়েকজনকে গ্রেপ্তার করা হয়েছে বলেও জানান স্বরাষ্ট্রমন্ত্রী।,সভায় পররাষ্ট্রমন্ত্রী এ কে আব্দুল মোমেন, দুর্যোগ ব্যবস্থাপনা ও ত্রাণ প্রতিমন্ত্রী মো. এনামুর রহমান, প্রধানমন্ত্রীর কার্যালয়ের মুখ্য সচিব আহমদ কায়কাউস প্রমুখ উপস্থিত ছিলেন।"
প্রথম ছয়ের জন্য নয় নম্বর ব্যাটসম্যান পর্যন্ত অপেক্ষা করতে হলো পাপুয়া নিউগিনিকে। ইনিংসের ১৪তম ওভারে মেহেদী হাসানকে লং-অন দিয়ে ছয় মেরেছেন চ্যাড সোপার।
হিরি হিরিকে দিয়ে ম্যাচের চতুর্থ উইকেট পেলেন সাকিব। ছুঁয়ে ফেললেন শহীদ আফ্রিদিকে। টি-টোয়েন্টি বিশ্বকাপে এখন আফ্রিদির সমান ৩৯ উইকেট সাকিবের। আফ্রিদি ৩৯ উইকেট নিতে খেলেছিলেন ৩৪ ম্যাচ। সাকিবের এটি ২৮তম ম্যাচ।
"স্কটল্যান্ডের বিপক্ষে আগের ম্যাচে পাপুয়া নিউগিনির সর্বোচ্চ স্কোরার ছিলেন নরমান ভানুয়া। তবে আজ মেহেদীর ঝুলিয়ে দেওয়া বলে ক্রিজ ছেড়ে বেড়িয়ে খেলতে গিয়ে মুশফিকের হাতে ধরা পড়লেন কোনো রান না করেই। এর আগে সাকিবের বলে ফিরেছেন সেসে বাউ। ,পাপুয়া নিউগিনি ২৮/৬, ১০ ওভার।"
৭ ওভার শেষে বাংলাদেশের স্কোর ছিল ১ উইকেটে ৫০ রান। ইনিংসের সে পর্যায়ে ২১ রান তুলতেই ৪ রান হারিয়ে ফেলেছে পাপুয়া নিউগিনি।
"চার্লস আমিনির দারুন এক ক্যাচে ফিরেছিলেন সাকিব আল হাসান। সেই সাকিব বোলিংয়ে এলেন, প্রথম বলেই ক্যাচ দিলেন আমিনি। মোহাম্মদ নাঈমের নেওয়া ক্যাচটা হয়তো ছাড়িয়ে গেল আমিনির ক্যাচটাও! ,লং-অনে ডানদিকে অনেকটা দৌড়ে শেষ মুহুর্তে ঝাঁপ দিয়েছেন নাঈম, ভারসাম্য রেখেছেন দারুনভাবে। আসাদ ভালার পর চার্লস আমিনি- পাপুয়া নিউগিনির সেরা দুই ব্যাটসম্যান ফিরলেন দারুন দুই ক্যাচে। ,২ বল পর ক্যাচ দিয়েছেন সাইমন আটাইও। এবার অবশ্য বেশ সহজই ছিল সেটা, ভুল করেননি মেহেদী হাসান। ৪ বলের ব্যবধানেই সাকিব নিলেন ২ উইকেট। ৫ ওভারের মাঝে ৪ উইকেট হারিয়ে ধুঁকছে পাপুয়া নিউগিনি, স্কোরবোর্ডে উঠেছে মাত্র ১৫ রান।"
"ওমানের বিপক্ষে বাংলাদেশের ম্যাচে দুই দলের ফিল্ডিং-ই ছিল পিচ্ছিল। আজ পাপুয়া নিউগিনি ছিল দুর্দান্ত। শুরুটা দারুন হলো বাংলাদেশেরও। নিজের ডানদিকে ঝাঁপিয়ে বেশ ভালো ক্যাচ নিয়েছেন নুরুল হাসান। ,তাসকিনের লেগসাইডের বলে ব্যাট চালিয়ে নুরুলের হাতে ধরা পড়েছেন পাপুয়া নিউগিনি অধিনায়ক আসাদ ভালা। পরপর দুই ওভারে দুই উইকেট হারিয়েছে তারা।"
"সাইফউদ্দিনের ফুললেংথের বলটা ফ্লিক করতে গিয়ে মিস করে গেছেন লেগা সিয়াকা। রিচার্ড কেটেলবোরোর এলবিডব্লুর সিদ্ধান্তটা রিভিউও করেননি তিনি। করলে অবশ্য লাভও হতো না। বল ট্র্যাকিংয়ে উইকেটে ছিল আম্পায়ারস কল। ,আজ দুই প্রান্ত থেকেই পেসারদের এনেছেন মাহমুদউল্লাহ। তৃতীয় ওভারে সফল হলেন সাইফউদ্দিন। ,পাপুয়া নিউগিনি ১৩/১, ৩ ওভার।"
"ছয়, ছয়, চার। শেষ ওভারে সাইফউদ্দিনের ঝড়ে উঠলো ২০ রান। বাংলাদেশ তুলল ১৮১ রান। ,ইনিংসের দ্বিতীয় বলেই ফিরেছিলেন মোহাম্মদ নাঈম। তবে সে চাপ বেশ ভালোভাবেই সামাল দিয়েছে বাংলাদেশ। তিনে নামা সাকিব আল হাসান করেছেন ৩৭ বলে ৪৬ রান। এরপর মাহমুদউল্লাহর ২৮ বলে ৫০ রানের ইনিংসের পর শেষ দিকে আফিফের ১৪ বলে ২১ ও সাইফউদ্দিনের ৬ বলে অপরাজিত ১৯ রানের ক্যামিওতে বাংলাদেশ পেয়েছে বড় সংগ্রহই। শেষ ৫ ওভারে উঠেছে ৬৮ রান। ,টি-টোয়েন্টি বিশ্বকাপে বাংলাদেশের এটি সর্বোচ্চ স্কোর। এর আগে ২০১৬ সালে ধর্মশালায় ওমানের বিপক্ষে বাংলাদেশ তুলেছিল ২ উইকেটে ১৮০ রান।"
"ফিল্ডিংয়ে মুগ্ধ করেই চলেছে পাপুয়া নিউগিনি। কাবুয়া ভাগি-মোরেয়ার গতি কমিয়ে আনা বলে টাইমিংটা ঠিকঠাক করতে পারেননি আফিফ হোসেন। ডেমিয়েন রাভু নিয়েছেন কাউ-কর্নারে আরেকটা ভালো ক্যাচ। ,১৬১/৭, ১৯ ওভার।"
"ডেমিয়েন রাভুর ফুলটসটা তুলে মেরেছিলেন মাহমুদউল্লাহ। তবে স্কয়ার লেগে ধরা পড়েছেন। নো-বল দেখার জন্য যাওয়া হয়েছিল টিভি আম্পায়ার ক্রিস গ্যাফানির কাছে। রিপ্লে দেখেও মনে হয়েছে, মাহমুদউল্লাহ আউটই। তবে জায়ান্ট স্ক্রিনে এরপর গ্যাফানির সিদ্ধান্ত শুরুতে দেখানো হয়েছিল আউট হিসেবে। যদিও ভুলটা বোঝা যাচ্ছিল তখনোই। একটু পরই জায়ান্ট স্ক্রিন দেখিয়েছে, মাহমুদউল্লাহকে ফিরতেই হচ্ছে। ,২৮ বলে ৫০ রান করে ফিরেছেন বাংলাদেশ অধিনায়ক। এ ওভারের শেষ বলে আউট হয়েছেন নুরুল হাসানও। শর্ট লেংথের বলটা আপার-কাট করতে গিয়ে শর্ট থার্ডম্যানের হাতে ক্যাচ দিয়েছেন তিনি, ফিরেছেন কোনো রান না করেই। ,বাংলাদেশ ১৫৩/৬, ১৮ ওভার।"
"আগের ম্যাচে এসেছিলেন সাত নম্বরে। আজ অবশ্য মাহমুদউল্লাহ এসেছে পাঁচ নম্বরেই। পাপুয়া নিউগিনি বোলারদের দেওয়া সুযোগ ছাড়ছেন না বাংলাদেশ অধিনায়ক। ফুলটস, লেংথ বলকে শাস্তি দিচ্ছেন ভালোভাবেই। ,চ্যাড সোপারের সর্বশেষ ওভারে মেরেছেন দুটি ছয়। শেষ বলে চার মেরে পূর্ণ করেছেন ফিফটি। ২৭তম বলে এ মাইলফলকে গেলেন তিনি।,বাংলাদেশ ১৪২/৪, ১৭ ওভার।"
"গরমে ভুগছিলেন। ভালাকে এক হাতের শটে একটা ছয়ের পর আবারও তুলে মারতে গিয়ে চার্লস আমিনির দুর্দান্ত ক্যাচে পরিণত হলেন সাকিব। অফস্টাম্পের বাইরের বলটা টেনে মারতে গিয়েছিলেন, তবে টাইমিং হয়নি ঠিকঠাক। বাউন্ডারির কাছাকাছি থেকে অনেকটা ছুটে এসে সামনে ঝাঁপিয়ে টুর্নামেন্টে এখন পর্যন্ত অন্যতম সেরা ক্যাচ নিয়েছেন আমিনি। সাকিব থামলেন ফিফটির আগেই, ৩৭ বলে ৪৬ রান তার। ,৬ ওভার বাকি থাকতে চতুর্থ উইকেট হারিয়েছে বাংলাদেশ। ১৪তম ওভার শেষে স্কোর ১০৩ রান।"
"মুখোমুখি চতুর্থ বলে সেসে বাউকে লং-অন দিয়ে ছয় মেরেছেন মাহমুদউল্লাহ। ,টুর্নামেন্টে এই প্রথম দিনের ম্যাচ খেলছে বাংলাদেশ। তাপমাত্রা বেশ ভোগাচ্ছে ব্যাটসম্যানদের। এরই মাঝে হেলমেট ছেড়ে ক্যাপ পরেছেন সাকিব, উত্তাপ টের পাচ্ছেন স্বাভবিকভাবেই।"
"সাইমন আটাইয়ের বলটা ছিল ‘লং-হপ’। তবে ক্রিজের মাঝে পড়া বলটা টেনে মেরে সরাসরি ডিপ স্কয়ার লেগের হাতে ধরা পড়লেন মুশফিক। হিরি হিরির অবশ্য ক্যাচটা নিয়েছেন দুই দফায়। মুশফিক ফিরেছেন ৮ বলে ৫ রান করেই। ,বাংলাদেশ ৭৭/৩, ১১ ওভার।"
"চতুর্থ ওভারে ডেমিয়েন রাভুকে একটা চার মেরেছিলেন লিটন, এরপর ৩২ বলে হয়নি আর কোনো বাউন্ডারি। দশম ওভারে ভালার বলে স্কয়ার লেগ দিয়ে মারা সাকিবের ছয়ে কাটল সে খরা। ইনিংসে এটি মাত্র তৃতীয় বাউন্ডারি। ,বাংলাদেশ ৭১/২, ১০ ওভার।"
"ম্যাচের অষ্টম ওভারে প্রথমবারের মতো বোলিংয়ে এলেন অধিনায়ক আসাদ ভালা। সফল হলেন প্রথম বলেই। তাঁকে স্লগ সুইপ করেছিলেন লিটন, ডিপ মিডউইকেটে ধরা পড়েছেন ২৩ বলে ২৯ রান করে। ৫০ রানে দ্বিতীয় উইকেটে হারিয়েছে বাংলাদেশ। ,চারে এসেছেন মুশফিকুর রহিম, ওমানের বিপক্ষে তিনি নেমেছিলেন আট নম্বরে।"
"ষষ্ঠ ওভারে এসে প্রথমবার এসেছেন স্পিনার। অফস্পিনার সেসে বাউয়ের ঝুলিয়ে দেওয়া বলে সুইপ করতে গিয়ে মিস করেছেন লিটন দাস। আম্পায়ার কুমার ধর্মসেনা আউট দেননি। তবে পাপুয়া নিউগিনির নেওয়া রিভিউ কাজে আসেনি, ইমপ্যাক্ট ছিল অফ স্টাম্পের বেশ বাইরে। বাউয়ের প্রথম ওভারে হয়েছে তিনটি ডাবলস, উঠেছে ৮ রান। ,স্কটল্যান্ডের বিপক্ষে পাওয়ার প্লেতে বাংলাদেশ তুলেছিল ২ উইকেটে ২৫ রান, ওমানের বিপক্ষে ২৯ রান তুলতে হারিয়েছিল ২ উইকেট। ,বাংলাদেশ ৪৫/১, ৬ ওভার।"
"ডেমিয়েন রাভুর বলটা স্লটে পেয়েছিলেন সাকিব। লং-অন দিয়ে মেরেছেন ছয়। এরপর লিটন দাস পেয়েছেন মিসফিল্ডে একটা চার। শেষ পর্যন্ত এ ওভারে উঠেছে ১৬ রান। স্কটল্যান্ড ও ওমানের বিপক্ষে ম্যাচে পাওয়ার প্লের স্কোর বাংলাদেশ ছাড়িয়ে গেছে এরই মাঝে। ,বাংলাদেশ ৩১/১, ৪ ওভার।"
"চ্যাড সোপারকে স্লগ সুইপ করে স্কয়ার লেগ দিয়ে ছয় মেরেছেন লিটন দাস। তৃতীয় ওভারে এসে বাংলাদেশ পেয়েছে প্রথম বাউন্ডারির দেখা। লিটন এ শট দিয়ে ছাড়িয়ে গেছেন আগের দুই ম্যাচে নিজের সর্বোচ্চ স্কোর। ,বাংলাদেশ ১৫/১, ৩ ওভার।"
"আগেরদিন প্রথমে আউট হয়েছিলেন লিটন দাস, তিন নম্বরে পাঠানো হয়েছিল মেহেদী হাসানকে। তবে আজ বাঁহাতি নাঈম ফেরার পর এলেন সাকিবই। সাকিব আসার পরই স্লিপ এনেছিলেন পাপুয়া নিউগিনি অধিনায়ক আসাদ ভালা, এরপর অবশ্য সরিয়ে নিয়েছেন।"
"কাবুয়া ভাগি-মোরেয়ার প্রথম বলেই খোঁচা দিয়েছিলেন মোহাম্মদ নাঈম। তবে সেটা উইকেটকিপারের ঠিক আগে পড়ায় বেঁচে গিয়েছিলেন। পরের বলে অবশ্য বাঁচার কোনো সুযোগ থাকল না নাঈমের। লেগস্টাম্পের ওপরের বলটা ফ্লিক করেছিলেন, তবে ওপরে উঠেছে সেটা। মিডউইকেটে ভুল করেননি সেসে বাউ, পেছন দিকে পিছিয়ে নিয়েছেন ভালো একটা ক্যাচ। আগের ম্যাচে ফিফটি করা বাংলাদেশ ওপেনার ফিরেছেন কোনো রান না করেই। বাংলাদেশ প্রথম উইকেট হারাল দ্বিতীয় বলে, স্কোরবোর্ডে এখনো ০।"
"আগের ম্যাচের একাদশ অপরিবর্তিত রেখেছে বাংলাদেশ। ,লিটন দাস, মোহাম্মদ নাঈম, সাকিব আল হাসান, মুশফিকুর রহিম, মাহমুদউল্লাহ (অধিনায়ক), আফিফ হোসেন, নুরুল হাসান, মেহেদী হাসান, মোহাম্মদ সাইফউদ্দিন, তাসকিন আহমেদ, মোস্তাফিজুর রহমান।, ,লেগা সিয়াকা, আসাদ ভালা (অধিনায়ক), চার্লস আমিনি, সেসে বাউ, সাইমন আটাই, হিরি হিরি, নরমান ভানুয়া, কিপলিং ডরিগা, চ্যাড সোপার, ডেমিয়েন রাভু, কাবুয়া ভাগি-মোরেয়া"
টসে জিতে ব্যাটিং নিয়েছেন বাংলাদেশ অধিনায়ক মাহমুদউল্লাহ।
"২০১৪ বিশ্বকাপের পর এই প্রথম গ্রুপ পর্বের শেষ দিনে এসেও চারটি দলেরই সম্ভাবনা আছে পরের পর্বে যাওয়ার। গ্রুপ ‘বি’–তে বাংলাদেশ, স্কটল্যান্ড, ওমান ও পাপুয়া নিউগিনি আজ মাঠে নামবে নিজেদের লক্ষ্যপূরণের উদ্দেশ্যে।,প্রথম ম্যাচে স্কটল্যান্ডের বিপক্ষে হেরে যাওয়ার পর বাংলাদেশকে এখন সুপার টুয়েলভে যাওয়ার জন্য সমীকরণের হিসাবে যেতে হচ্ছে।"
"ওমান-বাধা পেরোনোর পর এবার বাংলাদেশের সামনে পাপুয়া নিউগিনি। ‘বি’ গ্রুপ থেকে সুপার টুয়েলভে যাওয়ার খাতা-কলমে সুযোগ আছে এখনো প্রতিটি দলেরই। পাপুয়া নিউগিনিকে মোটামুটি একটা ব্যবধানে হারালেই প্রায় নিশ্চিত হয়ে যাবে বাংলাদেশের পরের রাউন্ড। ,সে ক্ষেত্রে পরের ম্যাচে স্কটল্যান্ড জিতলে বাংলাদেশ পরের রাউন্ডে যাবে রানার্স-আপ হয়ে। আর ওমান জিতলে বাংলাদেশের সুযোগ থাকবে গ্রুপ-চ্যাম্পিয়ন হয়ে যাওয়ারও। তবে এর আগে শর্ত- পাপুয়া নিউগিনির বিপক্ষে ম্যাচটা জেতা। এ দলটার বিপক্ষে এর আগে কখনোই আন্তর্জাতিক ম্যাচ খেলেনি বাংলাদেশ। পাপুয়া নিউগিনি বাংলাদেশের আন্তর্জাতিক ক্রিকেটে ২১তম প্রতিপক্ষ।,এর আগের দুটি ম্যাচই বাংলাদেশ খেলেছে পুরোপুরি ফ্লাডলাইটের আলোয়। এবার দিনের প্রথম ম্যাচটি তাদের। ,প্রথম আলোর লাইভ আপডেটে আপনাকে স্বাগত। ওমানের মাসকাটের আল-আমেরাত ক্রিকেট গ্রাউন্ডে টস কিছুক্ষণের মাঝেই। আজও কি বাংলাদেশ একাদশে আসবে কোনো পরিবর্তন?"
"নিউইয়র্ক স্টক এক্সচেঞ্জে প্রথম বিটকয়েন সমর্থিত এক্সচেঞ্জ ট্রেডেড ফান্ড বা ইটিএফ কেনাবেচা শুরু হয় ১৯ অক্টোবর। এর এক দিন পরই প্রতি বিটকয়েনের দাম ছাড়িয়েছে ৬৫ হাজার ডলার, বিটকয়েনসহ সব ধরনের ক্রিপ্টোকারেন্সির মধ্যে যা ইতিহাসে সর্বোচ্চ।,ইটিএফ একধরনের বিনিয়োগ তহবিল, যা স্টক এক্সচেঞ্জগুলোতে কেনাবেচা করা যায়। সিনেটের প্রতিবেদনে বলা হয়, নিউইয়র্ক স্টক এক্সচেঞ্জে ‘প্রোশেয়ার্স বিটকয়েন স্ট্র্যাটেজি’ ইটিএফ লেনদেন শুরু হয় মঙ্গলবার সকালে। তখন থেকেই বিটকয়েনের দামে ঊর্ধ্বগতির শুরু। তবে ৬৫ হাজার ডলারের মাইলফলক পার হয় গতকাল বুধবার। আজ বৃহস্পতিবার বেলা তিনটায় ভার্চ্যুয়াল মুদ্রাটির দাম ৬৬ হাজার ডলারের বেশি ছিল।,অথচ গত মাসেও দাম এত ছিল না। সেপ্টেম্বর শেষে বিটকয়েনের দাম ছিল ৪৩ হাজার ডলারের আশপাশে। সে থেকে দাম বেড়েছে ক্রমাগত।,কেবল গত সাত দিনে এই বৃদ্ধির হার ১৭ শতাংশের বেশি। এদিকে বিটকয়েননির্ভর আরও ইটিএফ যুক্তরাষ্ট্রের শেয়ারবাজারে আসার অপেক্ষায় রয়েছে। দেশটির সিকিউরিটিজ অ্যান্ড এক্সচেঞ্জ কমিশন পর্যালোচনা শেষে অনুমোদন দিলে সেগুলোর লেনদেন শুরু হবে। তখন বিটকয়েনের দাম কেমন হয়, তা-ই এখন দেখার বিষয়।"
"ফেনীতে ফেসবুক লাইভে এসে স্ত্রীকে নির্মমভাবে কুপিয়ে হত্যার ঘটনায় স্বামীকে ফাঁসিতে ঝুলিয়ে মৃত্যুদণ্ডের আদেশ দিয়েছেন আদালত। আজ বৃহস্পতিবার দুপুরে ফেনীর জেলা ও দায়রা জজ বেগম জেবুননেছা এ রায় ঘোষণা করেন।,মৃত্যুদণ্ডপ্রাপ্ত ওই ব্যক্তির নাম ওবায়দুল হক। তিনি ফেনী পৌরসভার উত্তর বারাহীপুর ভূঁইয়াবাড়ির বাসিন্দা। মৃত্যুদণ্ডের পাশাপাশি তাঁর ৫০ হাজার টাকা জরিমানাও করা হয়েছে।"
"আদালত সূত্র জানায়, ২০২০ সালের ১৫ এপ্রিল ফেনী পৌরসভার উত্তর বারাহীপুর ভূঁইয়াবাড়িতে দাম্পত্য কলহের জের ধরে ফেসবুক লাইভে এসে স্ত্রী তাহমিনা আক্তারকে দুই হাত পিছমোড়া করে বেঁধে এলোপাতাড়ি কুপিয়ে নির্মমভাবে হত্যা করেন স্বামী ওবায়দুল হক। পরে হত্যাকারী ওবায়দুল নিজেই জাতীয় জরুরি সেবা নম্বর ৯৯৯-এ কল করে স্ত্রীকে হত্যার ঘটনাটি পুলিশকে জানান। খবর পেয়ে ফেনী মডেল থানা-পুলিশ ঘটনাস্থলে পৌঁছে ওবায়দুলকে গ্রেপ্তার করে। এ সময় হত্যাকাণ্ডে ব্যবহৃত দা ও ফেসবুকে প্রচার চালানো মুঠোফোন জব্দ করা হয়।,ঘটনার পরদিন নিহতের বাবা সাহাব উদ্দিন বাদী হয়ে ওবায়দুল হককে একমাত্র আসামি করে ফেনী মডেল থানায় একটি হত্যা মামলা করেন। ওই দিনই আসামি ওবায়দুলকে ফেনীর সিনিয়র জুডিশিয়াল ম্যাজিস্ট্রেট আদালতে হাজির করা হলে তিনি হত্যার দায় স্বীকার করে ১৬৪ ধারায় স্বীকারোক্তিমূলক জবানবন্দি দেন।,হত্যাকাণ্ডের পাঁচ বছর আগে কুমিল্লার চৌদ্দগ্রাম উপজেলার গুণবতী এলাকার সাহাব উদ্দিনের মেয়ে তাহমিনা আক্তারের সঙ্গে ওবায়দুল হকের ভালোবেসে ও পারিবারিকভাবে বিয়ে হয়। তাহমিনা চট্টগ্রামে নার্সের চাকরি করতেন। চট্টগ্রামেই থাকতেন। চট্টগ্রামে স্ত্রীর চাকরি নিয়েও স্বামীর অসন্তুষ্টি ছিল। এসব নিয়ে তাঁদের প্রায়ই ঝগড়া লেগে ছিল।"
"মামলার তদন্ত কর্মকর্তা ফেনী মডেল থানার উপপরিদর্শক (এসআই) এমরান হোসেন একই বছরের ১৬ নভেম্বর একমাত্র আসামি ওবায়দুল হকের বিরুদ্ধে আদালতে অভিযোগপত্র দাখিল করেন।,এ রায়ে নিহতের বাবা সাহাব উদ্দিন সন্তোষ প্রকাশ করেন। তিনি দ্রুত রায় কার্যকরের দাবি জানান।,বাদীপক্ষের আইনজীবী এম শাহজাহান সাজু বলেন, ‘এ রায়ের মাধ্যমে আইনের শাসন প্রতিষ্ঠিত হয়েছে। আশা করি, আগামীতে আর কেউ এ ধরনের অপরাধ করার সাহস পাবে না।’,আসামিপক্ষের আইনজীবী আবদুস সাত্তার বলেন, রায়ের বিরুদ্ধে উচ্চ আদালতে আপিল করা হবে।"
"ফেনী আদালতের সরকারি কৌঁসুলি (পিপি) হাফেজ আহম্মদ জানান, মামলায় বাদীসহ ১৩ জনের সাক্ষ্য গ্রহণ করা হয়েছে। সরকারপক্ষ মামলাটি যথাযথভাবে প্রমাণ করতে পারায় আদালত ওই আসামিকে ফাঁসিতে ঝুলিয়ে মৃত্যুদণ্ড ও ৫০ হাজার টাকা অর্থদণ্ড করেন। রায় ঘোষণার সময় আসামি ওবায়দুল আদালতে উপস্থিত ছিলেন।,আদালতের পর্যবেক্ষণে বলা হয়, আসামি তাঁর স্ত্রীকে দুই হাত পিছমোড়া করে বেঁধে ঘরের দরজা বন্ধ করে ফেসবুক লাইভে এসে নির্মমভাবে খুন করেন। খুনের ঘটনার সময় মাত্র ১৮ মাস বয়সী তাঁদের একমাত্র কন্যাসন্তান যে মাতৃহারা হবে, বিষয়টি আসামি তাঁর বিবেচনার মধ্যে নেননি। এ ছাড়া ফেসবুক লাইভে এসে স্ত্রীকে নির্মমভাবে খুন করার মাধ্যমে অন্যদেরও খুব সহজেই সামান্য কারণে অন্য কাউকে খুন করতে উৎসাহ প্রদান করেছে। এরূপ সচেতনতামূলক, স্বেচ্ছাকৃত এবং নৃশংস খুনের সাজা মৃত্যুদণ্ড হওয়া সমীচীন।"
"দেশে গত ২৪ ঘণ্টায় (গতকাল বুধবার সকাল ৮টা থেকে আজ বৃহস্পতিবার সকাল ৮টা পর্যন্ত) করোনা সংক্রমণে ১০ জনের মৃত্যু হয়েছে। এ সময় নতুন রোগী শনাক্ত হয়েছে ২৪৩ জন। আগের দিনের তুলনায় করোনায় মৃত্যু বাড়লেও রোগী শনাক্ত ও শনাক্তের হার কমেছে।,আজ বিকেলে স্বাস্থ্য অধিদপ্তরের এক সংবাদ বিজ্ঞপ্তিতে এসব তথ্য জানানো হয়েছে। আগের দিন করোনায় ৬ জনের মৃত্যু হয়েছিল। নতুন রোগী শনাক্ত হয়েছিল ৩৬৮ জন। "
"সবশেষ ২৪ ঘণ্টায় মোট ১৬ হাজার ৮৮ জনের নমুনা পরীক্ষা করা হয়। পরীক্ষার বিপরীতে রোগী শনাক্তের হার দাঁড়িয়েছে ১ দশমিক ৫১। আগের দিন এ হার ছিল ১ দশমিক ৮০।,গত বছর মার্চে দেশে করোনার প্রাদুর্ভাব দেখা দেওয়ার পর থেকে এখন পর্যন্ত মোট ১৫ লাখ ৬৬ হাজার ৯০৭ জনের সংক্রমণ শনাক্ত হয়েছে। তাঁদের মধ্যে মারা গেছেন ২৭ হাজার ৮০১ জন। এ পর্যন্ত সুস্থ হয়েছেন ১৫ লাখ ৩০ হাজার ৮৩ জন। সবশেষ ২৪ ঘণ্টায় সুস্থ হয়েছেন ৫৩৪ জন।"
"গত ২৪ ঘণ্টায় মারা যাওয়া ১০ জনের মধ্যে ৪ জন পুরুষ ও ৬ জন নারী। সবচেয়ে বেশি চারজনের মৃত্যু হয়েছে চট্টগ্রামে বিভাগে। এ ছাড়া ঢাকা বিভাগে তিনজন এবং বরিশাল, খুলনা ও ময়মনসিংহ বিভাগে একজন করে মারা গেছেন। রাজশাহী, রংপুর ও সিলেট বিভাগে কারও মৃত্যু হয়নি।,গত ২৪ ঘণ্টায় যে ১০ জন মারা গেছেন, তাঁদের মধ্যে আটজনেরই মৃত্যু হয়েছে সরকারি হাসপাতালে। দুজন মারা গেছেন বেসরকারি হাসপাতালে। বাসায় কারও মৃত্যু হয়নি।"
"২০১৯ সালের ডিসেম্বরে চীনের উহানে প্রথম করোনা সংক্রমণ দেখা দেয়। কয়েক মাসের মধ্যে এ ভাইরাস বিশ্বজুড়ে ছড়িয়ে পড়ে। বাংলাদেশে প্রথম করোনার সংক্রমণ শনাক্ত হয় গত বছরের ৮ মার্চ।,এরপর বিভিন্ন সময় সংক্রমণ কমবেশি হয়েছে। তবে চলতি বছরের মে মাসের শেষ দিকে দেশে করোনার ডেলটা ধরনের দাপটে পরিস্থিতি খারাপ হতে থাকে। আগস্টের প্রথম দিকে দেশে করোনার গণটিকা দেওয়া শুরু হয়। এরপর সংক্রমণ ও মৃত্যু কমতে শুরু করে।"
১০ হাজার টাকায় একটি বড় কোম্পানির জন্য ছয়টি ডায়েরি তৈরি দিয়ে ২০০৫ সালে শুরু। হাজারীবাগের সেই তানিয়া ওয়াহাব এখন চামড়াজাত পণ্যের সফল উদ্যোক্তা ও ডিজাইনার হিসেবে পরিচিত নাম। এখন তিনি রয়েছেন ভারতের মুম্বাইয়ে। ১৮ অক্টোবর তানিয়া তাঁর প্রতিষ্ঠান ট্যানের হাতে আঁকা চামড়ার হাতব্যাগ নিয়ে অংশ নিয়েছেন ‘ইন্টারন্যাশনাল গ্ল্যাম আইকন’-এর ফ্যাশন শোতে।
"অভিজ্ঞতা জানিয়ে বলেন, ‘খুব ভালো লাগছে। এটা মূলত প্রতিভাবান মডেল খুঁজে বের করার একটা রিয়েলিটি শো। কয়েক বছর ধরে চলছে। সাধারণত ফ্যাশন শোতে ব্যাগ নিয়ে হাঁটার সংস্কৃতি সেভাবে জনপ্রিয় নয়। কিন্তু পোশাকের সঙ্গে অনুষঙ্গ তো খুবই গুরুত্বপূর্ণ। সেটা জানিয়ে এখানে আমার তৈরি কিছু ব্যাগের ছবি পাঠিয়েছিলাম। আয়োজকেরা সেগুলো পছন্দ করেন। আমাকে আমন্ত্রণ জানান। আমার ব্যাগগুলো নিয়ে একটি বিশেষ ফটোশুটও হয়েছে। তাঁরা খুবই পছন্দ করেছেন আমার ব্যাগ।’, কী ধরনের ব্যাগ নিয়ে গেছেন? তানিয়া জানান, তিনি দুই ধরনের ব্যাগ নিয়ে গেছেন। চামড়ার তৈরি ব্যাগের ওপর হাতে আঁকা নকশার ব্যাগ রয়েছে কিছু। কারিগর ব্যাগের ওপর এঁকেছেন শাপলা, কাঠগোলাপ, কদমের মতো সব দেশি ফুল। আবার পার্টিতে যে ধরনের ব্যাগ এখন চলছে, সে রকম ব্যাগও নিয়ে গেছেন তানিয়া।"
"তানিয়া ওয়াহাবের ব্র্যান্ড ট্যানে করপোরেট গিফট, মানিব্যাগ, কম্পিউটার ব্যাগ, অফিশিয়াল ব্যাগ, মেয়েদের ফ্যাশনেবল ব্যাগ, বেল্ট, ডায়েরি, জ্যাকেট ইত্যাদি তৈরি হয়। এ ছাড়া করপোরেট প্রতিষ্ঠানের চাহিদা অনুযায়ী চামড়াজাত যেকোনো পণ্যও তৈরি করে প্রতিষ্ঠানটি। দেশের বাইরেও ট্যানের পণ্যের চাহিদা আছে। এ ছাড়া উদ্যোক্তাদের প্রশিক্ষণ ও পরামর্শও দিয়ে থাকেন তানিয়া।"
"তানিয়ার দাদা-বাবা কেউই কখনো ব্যবসা করেননি। তাঁর বাবা মারা যান ২০০২ সালে। সেই পরিবারের মেয়ে ব্যবসা করবেন, তা কেউ মেনে নিতে পারেননি। ব্যবসা করার জন্য কোনো দিকনির্দেশনাও পাননি তানিয়া। লেদার টেকনোলজিতে স্নাতক হওয়ার পর নিজের মতো করে শুরু করেছেন ট্যান। পেয়েছেন ইংরেজি দৈনিক ডেইলি স্টার-ডিএইচএলের ‘আউটস্ট্যান্ডিং উইমেন ইন বিজনেস’ শীর্ষক অ্যাওয়ার্ড। এর আগেও শিল্প মন্ত্রণালয়ের জাতীয় এসএমই নারী উদ্যোক্তা পুরস্কারসহ পেয়েছেন বিভিন্ন পুরস্কার। সফল নারী উদ্যোক্তা হিসেবে প্রধানমন্ত্রীর সফরসঙ্গী হয়ে ২০১১ সালে ভারত এবং ২০১৮ সালে অস্ট্রেলিয়া ভ্রমণ করেন তিনি। ট্যানের পণ্য ছড়িয়ে পড়ুক সারা বিশ্বে—এমনটাই স্বপ্ন দেখেন তানিয়া। "
এই মুহূর্তে মুম্বাইয়ের শো শেষে কলকাতায় তানিয়া। ২২ অক্টোবর ঢাকায় ফিরবেন তিনি। 
"ইকবাল হোসেন নামের ব্যক্তিটি কারও প্ররোচনায় কুমিল্লায় পূজামণ্ডপে পবিত্র কোরআন শরিফ রেখেছিলেন বলে মনে করেন স্বরাষ্ট্রমন্ত্রী আসাদুজ্জামান খান। এখন পলাতক ইকবাল হোসেনকে ধরার সর্বোচ্চ চেষ্টা চলছে। তাঁকে ধরতে পারলেই সবকিছু পরিষ্কার হবে।,আজ বৃহস্পতিবার সচিবালয়ে বলপ্রয়োগে বাস্তুচ্যুত মিয়ানমার নাগরিকদের (রোহিঙ্গা) সমন্বয়, ব‍্যবস্থাপনা ও আইনশৃঙ্খলা–সম্পর্কিত জাতীয় কমিটির সভা শেষে স্বরাষ্ট্রমন্ত্রী সাংবাদিকদের প্রশ্নের জবাবে এসব কথা বলেন। ওই সভায় সভাপতিত্ব করেন স্বরাষ্ট্রমন্ত্রী।"
"স্বরাষ্ট্রমন্ত্রী ইকবাল হোসেনকে শনাক্ত করার বিবরণ তুলে ধরেন। তিনি বলেন, কুমিল্লার ঘটনাটি যে লোকটি করেছেন, তাঁকে ক্যামেরার মাধ্যমে চিহ্নিত করা হয়েছে। তিনি মাজারের সঙ্গের মসজিদে দিবাগত রাত ৩টার দিকে গিয়েছিলেন। একবার, দুইবার নয় তিনবার গিয়েছেন।,ওই মসজিদের দুজন খাদেম ছিলেন, তাঁদের সঙ্গে ইকবাল কথা বলেছেন। মন্ত্রী বলেন ‘আমাদের অভিজ্ঞ টিম দীর্ঘক্ষণ এটা বিশ্লেষণ করে সুনিশ্চিত হয়েছে যে এই ব্যক্তিটি (ইকবাল) মসজিদ থেকে পবিত্র কোরআন শরিফ এনে রেখেছেন, সেটা তাঁরই কর্ম। রেখে তিনি প্রতিমার গদাটি সেখান থেকে কাঁধে করে নিয়ে এসেছেন।’"
"আসাদুজ্জামান খান আরও বলেন, কাজটি পরিকল্পনামাফিক করা হয়েছে। দুই থেকে তিনবার যাওয়া–আসার মধ্যে তিনি এই কর্মটি শেষ করেছেন। কাজেই এটি নির্দেশিত হয়ে কিংবা কারও প্ররোচনা ছাড়া এটি করেছেন বলে তাঁরা এখনো মনে করেন না। তাঁকে ধরতে পারলে বাকি সব উদ্ধার হবে বলে মন্ত্রী বিশ্বাস করেন।,স্বরাষ্ট্রমন্ত্রী বলেন, ইকবাল হোসেন মোবাইল ব্যবহার করছেন না। যাঁরা তাঁকে পাঠিয়েছিলেন, তাঁরাও তাঁকে লুকিয়ে রাখতে পারেন। তবে বের করার সর্বোচ্চ চেষ্টা নেওয়া হয়েছে।"
"লিটন দাসের ওপর আজও আস্থা রেখেছিলেন বাংলাদেশ টিম ম্যানেজমেন্ট। বাংলাদেশের ওপেনারের খেলায় ফর্মে ফেরার ইঙ্গিত ছিল। কিন্তু ২৩ বলে ২৯ রান করেই থেমেছে তাঁর ইনিংস। তবে পাপুয়া নিউগিনির বিপক্ষে আজকের ম্যাচেও বাংলাদেশের ব্যাটিং সওয়ার সাকিব আল হাসানের অভিজ্ঞতায়। তাঁর ৩৭ বলে ৪৬ রানের ইনিংস মাসকাটের গরমে বড় ভূমিকা রেখেছ বাংলাদেশের সংগ্রহে। তবে আরও বড় ভূমিকা ছিল অধিনায়ক মাহমুদউল্লাহর। তাঁর ২৭ বলে ৫২ রানের অধিনায়োকোচিত এক ইনিংসের সঙ্গে সাইফউদ্দিনের এক ঝোড়ো ইনিংসে নির্ধারিত ২০ ওভারে পাপুয়া নিউগিনিকে ১৮১ রানের চ্যালেঞ্জ দিয়েছে বাংলাদেশ। টি-টোয়েন্টি বিশ্বকাপে এটি বাংলাদেশের সর্বোচ্চ সংগ্রহ।,শুরুটা আজও ভালো হয়নি বাংলাদেশের। ইনিংসের দ্বিতীয় বলেই ডিপ স্কয়ার লেগে ক্যাচ দিয়ে ফেরেন মোহাম্মদ নাঈম। প্রথম বলেই আউট হতেন, কিন্তু মোরেয়ার অফ স্টাম্পের বাইরের বলে তাঁর খোঁচা পাপুয়া নিউগিনির উইকেটকিপারের কাছে ঠিকমতো পৌঁছায়নি।"
"দলের স্কোর শূন্য রেখে নাঈমের ফেরা ধাক্কাই ছিল বাংলাদেশের জন্য। কিন্তু সেটি বড় আঘাত হতে দেননি লিটন দাস ও সাকিব আল হাসান। তাঁরা দুজন ৪১ বলে ৫০ রানের জুটি গড়ে পরিস্থিতি সামাল দেন। লিটনকে আজ আগের দুই ম্যাচের তুলনায় কিছুটা আত্মবিশ্বাসী মনে হয়েছে। সিঙ্গেলস নিয়ে খেলার চেষ্টাটা ছিল তার মধ্যে। স্লগ সুইপ করে ছক্কা হাঁকিয়েছিলেন একটি। কিন্তু তিনি আউট হন সুইপ করেই। বাউয়ের বলে ভালা তাঁর ক্যাচটি ধরেন ডিপ মিড উইকেটে দাঁড়িয়ে।,সাকিবও খেলেছেন সিঙ্গেলস বের করে। সতীর্থ ব্যাটসম্যানের ডাকেও সারা দেওয়ার ব্যাপারটি ছিল তাঁর মধ্যে। মাসকাটের তীব্র গরমে সিঙ্গেলস বের করা অনেক পরিশ্রমের কাজ। সেটিই করেছেন তিনি, সঙ্গী ব্যাটসম্যানদের নিয়ে। তিনটি ছক্কা মেরেছের সাকিব তাঁর ইনিংসে, বাউন্ডারি নেই একটিও। ৩৭ বলে ৪৬ রান করে ফিরেছেন তিনি ক্লান্তির কাছে হার মেনেই। তবে তাঁর দুর্ভাগ্যও ছিল যথেষ্ট। ভালার বলে লং অফে চার্লস আমিনি যে ক্যাচটি ধরেছেন, সেটি এবারের টি-টোয়েন্টি বিশ্বকাপেরই অন্যতম সেরা ক্যাচ।"
লিটনের ব্যাটিংয়ে আত্মবিশ্বাস কিছুটা ফিরলেও আজও ফর্মে ফিরতে পারেননি মুশফিকুর রহিম। ৮ বলে ৫ রানের বেশি করতে পারেননি তিনি। হিরির বলে আটাইয়ের হাতে ক্যাচ দেন তিনি। তবে মাহমুদউল্লাহ ছিলেন বলে রক্ষা। চোয়ালবদ্ধ প্রতিজ্ঞা নিয়েই ব্যাটিং করেছেন তিনি। প্রথম থেকেই ছিলেন বেশ আগ্রাসী। তাঁর ফিফটিটি এবারের টি-টোয়েন্টি বিশ্বকাপে এখনো পর্যন্ত দ্রুততম ফিফটি। তাঁর ইনিংসটি ছিল ২৮ বলে ৫০ রানের। সোপারের বলে মিড উইকেটে রাভুকে ক্যাচ দিয়েছেন তিনি। তবে তাঁর আউটটি নিয়ে ছোট্ট একটা নাটকই হয়েছে। রাভু ক্যাচ নেওয়ার পর আম্পায়ার নো বল চেক করেছিলেন। জায়ান্ট স্ক্রিনে প্রথমে দেখানো হয়েছিল ‘নটআউট’। সঙ্গে সঙ্গেই অবশ্য ভুল শোধরানো হয়। মাহমুদউল্লাহ তাঁর ইনিংসে মেরেছেন ৩টি বাউন্ডারি ও ৩টি ছক্কা।
"বাংলাদেশের ইনিংস আরও বড় হতেই পারত। ১৭.২ ওভারে মাহমুদউল্লাহ আউট হওয়ার পর, সেই ওভারেরই ষষ্ঠ বলে নুরুল হাসান ফিরে যান। গুরুত্বপূর্ণ সময়ে উইকেট হারানোর সমস্যাটা আবারও চোখে আঙুল দিয়ে দেখিয়েছেন বাংলাদেশি ব্যাটসম্যানরা। আফিফও সেট হয়ে গিয়েছিলেন। কিন্তু ১৪ বলে ২১ কনরে আউট হয়েছেন তিনি মোয়েরার বলে রাভুর হাতে ক্যাচ দিয়ে। ৩টি বাউন্ডারি মেরেছেন তিনি। তবে এটা বলতেই হবে পাপুয়া নিউগিনির ফিল্ডিং ছিল দুর্দান্ত। ক্যাচগুলোতে ভুল করেননি তারা। বিশেষ করে সাকিব আর আফিফ যে দুটি ক্যাচে ফিরেছেন, সেগুলো ছিল দারুণ। আগেই বলা হয়েছে সাকিব আমিনির যে ক্যাচে ফিরেছেন, সেটি ছিল এ টুর্নামেন্টে এখনো পর্যন্ত সেরা।,সাইফউদ্দিনের কাছ থেকে টি-টোয়েন্টিতে শেষ দিকে দ্রুত ইনিংস চায় বাংলাদেশ। আজ তিনি সেটি উপহার দিয়েছেন। শেষ দিকে তাঁর ৬ বলে ১৯ রানের ইনিংসটিই বাংলাদেশকে পৌঁছে দেয় বড় সংগ্রহে। শেষ ওভারে বাংলাদেশ তুলেছে ২০ রান। এর ১৯ রানই এসেছে সাইফের ব্যাট থেকে।"
title
"ব্যাটিংটা ভালো হয়েছে আজ। পাপুয়া নিউগিনির বিপক্ষে ১৮১ তুলে টি–টোয়েন্টি বিশ্বকাপে নিজেদের সর্বোচ্চ সংগ্রহটা তুলে নিয়েছেন মাহমুদউল্লাহরা। ম্যাচটা কত সহজে জেতা যাবে—চোখ ছিল সেটিতেই। বোলাররা বাকি কাজটাও করে দিয়েছেন। ৮৪ রানের বিশাল জয়ে সুপার ১২ রাউন্ড নিশ্চিত করে ফেলেছে বাংলাদেশ। পাপুয়া নিউগিনি গুটিয়ে গেছে ৯৭ রানেই। এটি টি–টোয়েন্টি ক্রিকেটে বাংলাদেশের সবচেয়ে বড় জয়। গ্রুপ চ্যাম্পিয়ন হয়ে যাচ্ছে কিনা, সেটি অবশ্য নির্ভর করছে ওমান–স্কটল্যান্ড ম্যাচের ওপর।"
বাংলাদেশের বোলারদের সামনে দাঁড়াতেই পারেনি পাপুয়া নিউগিনির অনভিজ্ঞ ব্যাটসম্যানরা। সাকিব আল হাসান ৪ ওভার বোলিং করে ৯ রান দিয়ে নিয়েছেন ৪ উইকেট। চতুর্থ উইকেট তুলে নিয়ে এ মুহূর্তে টি-টোয়েন্টি বিশ্বকাপের ইতিহাসের সর্বোচ্চ উইকেট-শিকারি বোলার হিসেবে তিনি ব্রাকেটবন্দী হয়েছেন পাকিস্তানের অলরাউন্ডার শহীদ আফ্রিদির সঙ্গে। দুজনেরই উইকেট-সংখ্যা ৩৯। টি-টোয়েন্টি বিশ্বকাপের সেরা বোলিংটাও আজ করলেন সাকিব।
"বাংলাদেশের ১৮১ রানের জবাবে ব্যাটিংয়ে নেমে পাপুয়া নিউগিনির দুই ওপেনার তুলে ফেলেছিলেন ১১ রান। এর পরপরই নামে ধস। মোহাম্মদ সাইফউদ্দিন এলবিডব্লু করে ফেরত পাঠান লেগা সিয়াকাকে। এরপর স্কোরবোর্ডে আরও ৩ রান যোগ করতে না করতেই আরও তিন উইকেট হারিয়ে বসে পাপুয়া নিউগিনি। আউট হন—আসাদ ভালা, চার্লস আমিনি ও সিমন আটাই। আমিনি ও আটাইয়ের উইকেট নেন সাকিব আল হাসান, ভালাকে উইকেটের পেছনে নুরুল হাসানের ক্যাচে পরিণত করেন তাসকিন আহমেদ। চার্লস আমিনি আজ দারুণ এক ক্যাচে ফিরিয়েছিলেন সাকিবকে। কিন্তু আমিনিকে সাকিবের বলে যে ক্যাচটিতে ফিরিয়েছেন মোহাম্মদ নাঈম, সেটির সঙ্গে আমিনির সেই দুর্দান্ত ক্যাচের ভালোই প্রতিযোগিতা হবে। দুর্দান্ত ছিল সেই ক্যাচটি।"
"১৪ রানে ৪ উইকেট হারিয়ে ফেলার পর ম্যাচে আর কিছু থাকে না। পাপুয়া নিউগিনিও ঘুরে দাঁড়ানোর মতো কিছু করতে পারেনি। উল্টো নিয়মিত বিরতিতে উইকেট হারিয়েছে তারা। তাদের ব্যাটসম্যানরা যেন বাংলাদেশের বোলিংয়ের সামনে রান নেওয়ার কথাও ভুলে গিয়েছিলেন। তারা ৫ম উইকেট হারিয়েছে ২৪ রানের মাথায়, ২৪ রানেই গেছে ষষ্ঠ উইকেট। সপ্তম উইকেট পড়ে ২৯ রানে। পাপুয়া নিউগিনি কত দ্রুত অলআউট হবে, এমন ভাবনার মধ্যেই চ্যাড সোপার আর কিপলিং ডরিগা যোগ করেন ২৫ রান—পাপুয়া নিউগিনি টি-টোয়েন্টি বিশ্বকাপের সর্বনিম্ন রানের লজ্জাটা এড়ায়। কিন্তু ১২ বলে ১১ রান করে চ্যাড সোপার ফেরেন সাইফউদ্দিনের বলে বোল্ড হয়ে।"
এরপর কাবুয়া ভাগি-মোরেয়া আর ডরিগা আরেকটি ২৫ রানের জুটি গড়ে মুখরক্ষার চেষ্টা করেছিলেন। কিন্তু কাবুয়া মোরেয়া হন রানআউট। তবে ডরিগা শেষ পর্যন্ত টিকে থেকে দলের সংগ্রহকে একটা ভদ্রোচিত চেহারা দেন। বাংলাদেশি বোলারদের কিছুটা এলোমেলো বোলিংয়ের সুযোগ নিয়ে ডরিগা ৩৪ বলে ৪৬ রান করে শেষ পর্যন্ত অপরাজিত ছিলেন। তাঁর ব্যাটেই পাপুয়া নিউগিনির সংগ্রহ ৯৭ পর্যন্ত গিয়েছে।
সাকিব ৯ রানে ৪ উইকেট নিয়েছেন। তবে মোস্তাফিজ ছিলেন আজ নিষ্প্রভ। ৪ ওভারে ৩৪ রান দিয়ে উইকেটশূন্য তিনি। সাইফউদ্দিন ২১ রানে নিয়েছেন ২ উইকেট। তাসকিনও ভালো বোলিং করেছেন। তিনিও দুই উইকেট নিয়েছেন ৩.৩ ওভারে মাত্র ১২ রান দিয়ে। ২০ রানে ১ উইকেট নিয়েছেন মেহেদী হাসান।
"আমের সঙ্গে ওতপ্রোতভাবে জড়িয়ে আছে রাজশাহী অঞ্চলের নাম। এবার রাজশাহীর সঙ্গে আমের বন্ধন আরও দৃঢ় হলো। ফজলি আমের ভৌগোলিক নির্দেশক (জিআই) নাম দেওয়া হয়েছে ‘রাজশাহীর ফজলি আম’। রাজশাহী ফল গবেষণা কেন্দ্রের আবেদনের পরিপ্রেক্ষিতে এই স্বীকৃতি মিলেছে।,৬ অক্টোবর প্রকাশিত শিল্প মন্ত্রণালয়ের ডিপার্টমেন্ট অব পেটেন্ট, ডিজাইন অ্যান্ড ট্রেড মার্ক তাদের ‘দ্য জিওগ্রাফিক্যাল আইডেন্টিকেশনের’ (জিআই) ১০ নম্বর জার্নালে এটি প্রকাশ করা হয়েছে। আজ বৃহস্পতিবার রাজশাহী ফল গবেষণা কেন্দ্রের প্রধান বৈজ্ঞানিক কর্মকর্তা আলীম উদ্দীন বিষয়টি প্রথম আলোকে নিশ্চিত করেছেন। ২০১৭ সালের ৯ মার্চ রাজশাহী ফল গবেষণা কেন্দ্র থেকে এই স্বীকৃতির জন্য আবেদন করা হয়েছিল।"
"আলীম উদ্দীন প্রথম আলোকে বলেন, রাজশাহীর ৯টি উপজেলাতেই ফজলি আমের চাষ হয়। এর মধ্যে বাঘা উপজেলার ফজলি আম খুবই পরিচিত। ২০০ বছর আগে কলকাতার বাজারে ফজলি আম বাঘা ফজলি হিসেবে পরিচিত ছিল। জিআই পণ্যের জন্য আবেদন করার সময় এই ইতিহাস তুলে ধরা হয়েছে। এর পেছনের ঐতিহাসিক তথ্যও উপস্থাপন করা হয়েছে। ফজলি রাজশাহীর এটি আর অস্বীকার করার উপায় নেই। জিআই পণ্য হিসেবে স্বীকৃত পাওয়ার মধ্য দিয়ে রাজশাহীর ফজলি সারা দেশের সম্পদ হয়ে গেল।,ফজলি একটি নাবী মৌসুমি জাতের আম। জুলাই মাসের দ্বিতীয় সপ্তাহ থেকে এটি পাকে এবং আগস্ট মাসের দ্বিতীয় সপ্তাহ পর্যন্ত এটির সংগ্রহকাল। ফল পাড়ার পরে পাকতে ৭ থেকে ৮ দিন সময় লাগে। ফুল আসা থেকে ফল পরিপক্ব হতে প্রায় সাড়ে পাঁচ মাস সময় লাগে।"
"এই ফল বেশ বড়, লম্বাটে চ্যাপ্টা আকারের হয়ে থাকে। ফলটি গড়ে লম্বায় ১৩ দশমিক ৮ সেন্টিমিটার, পুরুত্বে ৭ দশমিক ৮ সেন্টিমিটার এবং গড় ওজন ৬৫৫ গ্রাম হয়। পাকা ফলের ত্বকের বর্ণ প্রায় সবুজ থেকে হালকা হলুদাভ হয়। আর শাঁসের রং হলুদ। ফজলি আম খেতে সুস্বাদু ও মিষ্টি। খোসা পাতলা, আঁটি লম্বা, চ্যাপ্টা ও পাতলা।"
""
"কুমিল্লায় পূজামণ্ডপে পবিত্র কোরআন শরিফ রাখার মূল পরিকল্পনাকারীদের চিহ্নিত করার দাবি জানিয়েছেন বাংলাদেশ হিন্দু বৌদ্ধ খ্রিস্টান ঐক্য পরিষদের সাধারণ সম্পাদক রানা দাশগুপ্ত।,আজ বৃহস্পতিবার দুপুরে চট্টগ্রামে নিজের বাসভবনে স্থানীয় সাংসদ ও শিক্ষা উপমন্ত্রী মহিবুল হাসান চৌধুরীর সঙ্গে মতবিনিময় শেষে এ দাবি জানান রানা দাশগুপ্ত। সাংবাদিকদের এক প্রশ্নের জবাবে তিনি বলেন, কুমিল্লার ঘটনায় ইকবাল হোসেন নামে যাঁকে গ্রেপ্তার বা চিহ্নিত করা হয়েছে, তাঁর নামের আগে একটা শব্দ জুড়ে দিল। সেটা হলো ভবঘুরে। কখনো কখনো এমন যাদের ধরা হয়, কখনো বলে পাগল, না হলে বলে ভবঘুরে।"
"পুলিশের এই বক্তব্য নিয়ে প্রশ্ন তুলে রানা দাশগুপ্ত বলেন, এই ভবঘুরে কী করে পবিত্র কোরআন শরিফ চিনল? যদি সে ভবঘুরে হয়ে থাকে, রাস্তার লোক হয়, তাহলে নতুন বই কোত্থেকে আনল, কে দিল? আর হনুমানের গদাটা এমনভাবে সরাল, যাতে হাতের কিছু না হয়, আবার সেখানে পবিত্র কোরআন শরিফ দিয়ে দিল—এটি কোনো ভবঘুরের কাজ হতে পারে না। এটি একটি পূর্বপরিকল্পিত ঘটনা। চক্রান্তকারীরা পেছনে আছে। তাদের বের করে আনার দায়িত্ব রাষ্ট্র, প্রশাসন ও সরকারকে নিতে হবে।,শারদীয় দুর্গাপূজার মহা অষ্টমীর দিন গত ১৩ অক্টোবর ভোরে কুমিল্লা শহরের নানুয়া দীঘির উত্তর পাড়ে দর্পণ সংঘের উদ্যোগে আয়োজিত অস্থায়ী পূজামণ্ডপে পবিত্র কোরআন দেখা যায়। এরপর কোরআন শরিফ অবমাননার অভিযোগ তুলে ওই মণ্ডপে হামলা চালায় একদল লোক। সেখানে ব্যাপক ভাঙচুর চালানো হয়। এ ঘটনার জের ধরে ওই দিন চাঁদপুরের হাজীগঞ্জে হিন্দুদের ওপর হামলা করতে যাওয়া একদল ব্যক্তির সঙ্গে পুলিশের সংঘর্ষ হয়। সেখানে নিহত হন চারজন। পরদিন নোয়াখালীর বেগমগঞ্জে হিন্দুদের মন্দির, মণ্ডপ ও দোকানপাটে হামলা–ভাঙচুর চালানো হয়। সেখানে হামলায় নিহত হন দুজন। এরপর রংপুরের পীরগঞ্জে হিন্দু বসতিতে হামলা করে ভাঙচুর, লুটপাট ও ঘরবাড়িতে অগ্নিসংযোগ করা হয়। দেশের আরও অনেক এলাকায় হিন্দুদের মন্দির, মণ্ডপসহ বিভিন্ন স্থাপনায় হামলা করা হয়।"
"গতকাল বুধবার কুমিল্লা পুলিশের পক্ষ থেকে জানানো হয়, ইকবাল হোসেন (৩৫) নামে স্থানীয় এক যুবক গভীর রাতে মসজিদ থেকে পবিত্র কোরআন নিয়ে ওই পূজামণ্ডপে রেখেছিলেন। ঘটনার সিসি ক্যামেরার ফুটেজ বিশ্লেষণ করে ইকবালের বিষয়ে তারা নিশ্চিত হয়েছে। ইকবাল হোসেনকে ভবঘুরে হিসেবে বর্ণনা করে পুলিশ বলেছে, কোনো রাজনৈতিক দলের সঙ্গে তাঁর সম্পৃক্ততা ছিল কি না, সে বিষয়ে নিশ্চিত হওয়া যায়নি।"
"তবে আজ বুধবার স্বরাষ্ট্রমন্ত্রী আসাদুজ্জামান খান বলেছেন, নির্দেশনা পেয়ে কিংবা কারও প্ররোচনা ছাড়া ইকবাল হোসেন এটি করেছেন বলে তাঁরা মনে করেন না। তাঁকে ধরতে পারলে বাকি সব উদ্ধার হবে বলে তিনি মনে করছেন।,শিক্ষা উপমন্ত্রীর সঙ্গে বৈঠকের বিষয়ে রানা দাশগুপ্ত বলেন, ‘শিক্ষা উপমন্ত্রী মহিবুল হাসান চৌধুরী আমার এখানে এসেছেন। আলোচনার বিষয় ছিল, আমি তাঁর কাছে ধর্মীয় সংখ্যালঘু সম্প্রদায়, বিশেষ করে সাম্প্রদায়িক সহিংসতায় যারা ক্ষুব্ধ, আমি তাদের মনের কথাগুলো ব্যক্ত করেছি। আমরা দুজন মিলে করণীয় কী হওয়া উচিত, তা নিয়েও আলোচনা করেছি। ভবিষ্যতের বাংলাদেশে সবাই মিলে সুখে-শান্তিতে, সম্প্রীতিতে, কীভাবে আমরা ভাই ভাই হিসেবে বসবাস করতে পারব, সে বিষয়ে তাঁর সঙ্গে আমার কথা হয়েছে। আমিও আমার কথা বলেছি।’"
"সাম্প্রতিক এই সাম্প্রদায়িক সহিংসতায় সংখ্যালঘুদের মধ্যে ক্ষোভ ও দূরত্ব তৈরি হয়েছে বলে মন্তব্য করেন বাংলাদেশ হিন্দু বৌদ্ধ খ্রিস্টান ঐক্য পরিষদের সাধারণ সম্পাদক রানা দাশগুপ্ত। তিনি বলেন, ‘আমি এ কথাগুলো স্পষ্টভাবে বলেছি। মাঠে আমি যা বলেছি, সেগুলো উপমন্ত্রীকেও বলেছি। এই ক্ষোভ ও দূরত্ব যদি অব্যাহত থাকে, এটা কারও জন্য শুভ হবে না। দেশের জন্য তো নয়। অতএব করণীয় কী? রাষ্ট্র, রাজনৈতিক দল এবং সরকারকে আমি বলেছি, এটি পুনর্নির্ধারণ করা দরকার এবং আমাদের সঙ্গে যে আলোচনা হয়েছে, এই আলোচনাগুলো প্রধানমন্ত্রীকে অবহিত করার জন্য আমি তাঁকে অনুরোধ করেছি।’,রানা দাশগুপ্ত বলেন, ‘মাননীয় মন্ত্রীকে বলেছি, সর্বত্রই প্রশাসনের গাফিলতি আছে, রাজনৈতিক দলের গাফিলতি আছে। আইনশৃঙ্খলা রক্ষাকারী কর্তৃপক্ষের পাশে কোনো রাজনৈতিক দলের নেতা ও কর্মীকে দেখা যায়নি। সেখানে বলেছি, শুধু আমি যদি শান্তিশৃঙ্খলা রক্ষা করার দায়িত্ব পুলিশের ওপর ছেড়ে দিই, সাম্প্রদায়িক হামলা প্রতিরোধ করা—এটা তাদের পক্ষে সম্ভব নয়। যদি না তার হাতিয়ারের সঙ্গে জনগণ অবস্থান গ্রহণ না করে। এখন কীভাবে করবে, সেটা সরকার এবং রাজনৈতিক দলকেই নির্ধারণ করতে হবে। আমি আমার কথাগুলো বলেছি।’,রানা দাশগুপ্ত বলেন, সাম্প্রদায়িক সহিংসতাকারীদের বিরুদ্ধে সরকারের ‘শূন্য সহিষ্ণুতা’ ঘোষণার দ্রুত বাস্তবায়ন দাবিতে আগামী শনিবারের হিন্দু বৌদ্ধ খ্রিস্টান ঐক্য পরিষদের সারা দেশে গণ–অনশন কর্মসূচিতে অংশ নেওয়ার জন্য শিক্ষা উপমন্ত্রীকে আমন্ত্রণ জানিয়েছেন। তিনি আমন্ত্রণ সানন্দে গ্রহণ করেছেন।"
"আলোচনার বিষয়ে শিক্ষা উপমন্ত্রী বলেন, ‘আমরা দীর্ঘক্ষণ আমার চাচা শ্রদ্ধেয় রানা দাশগুপ্তের সঙ্গে কথা বলেছি। তাঁর উদ্বেগ ও পর্যবেক্ষণগুলো আমি শুনেছি। তিনিও বলেছেন, আমিও বলেছি একটা বিষয়—শুধু প্রশাসন দিয়ে সর্বদা, সার্বক্ষণিক শতভাগ নিরাপত্তা নিশ্চিত করাটা খুবই কঠিন। এটাই হচ্ছে সারা পৃথিবীর বাস্তবতা, শুধু বাংলাদেশে তা-ই নয়। সামাজিক ও সাংস্কৃতিক আন্দোলনের কথা এখানে আলোচনায় এসেছে। এটা খুবই গুরুত্বপূর্ণ।’"
"মহিবুল হাসান চৌধুরী বলেন, প্রধানমন্ত্রী শেখ হাসিনা সাম্প্রদায়িক সহিংসতার বিরুদ্ধে সম্প্রীতি সমাবেশ ও মিছিল করার নির্দেশনা দিয়েছেন। দল ও অঙ্গসংগঠনগুলো মাঠে নেমেছে। আগামী দিনে মুক্তিযুদ্ধের পক্ষের সব শক্তিকে সঙ্গে নিয়ে সম্প্রীতির বাংলাদেশ গড়ার যে অঙ্গীকার ও প্রত্যয়, সেটা অবশ্যই বাস্তবায়ন করা হবে।"
"আওয়ামী লীগ নেতা মহিবুল হাসান চৌধুরী বলেন, ‘শুধু চট্টগ্রাম নয়, কুমিল্লা, নোয়াখালী ও রংপুরসহ আরও বিভিন্ন এলাকায় অনেক ঘটনা ঘটেছে। সরকার সেগুলো নিয়ে শতভাগ তৎপর আছে। আমরা কোনোভাবেই বলতে পারব না যে এখানে কোনো ধরনের নির্লিপ্ততা আছে। এর আগের ঘটনাগুলোর ক্ষেত্রেও গ্রেপ্তার করা হয়েছে। কেউ ভীতসন্ত্রস্ত হয়ে যাতে এমন মানসিকতা ধারণ না করেন যে এখানে পরিস্থিতি আরও খারাপ হতে পারে। আমরা কিন্তু প্রতিহত করেছি এবং আগামী দিনেও করব। মাননীয় প্রধানমন্ত্রী সর্বত্র একটা শান্তি ও সম্প্রীতির বার্তা দিয়েছেন।’,এক প্রশ্নের জবাবে তিনি বলেন, ‘সংক্ষুব্ধ হওয়া অস্বাভাবিক কিছু নয়, যে ঘটনা সংক্ষুব্ধ হবেন সেটাই স্বাভাবিক। সাম্প্রদায়িক শক্তি যে এ কাজটি করছে সেটাতে তো আমরাও সংক্ষুব্ধ। আমাদের দলও সংক্ষুব্ধ এবং সংক্ষুব্ধ হওয়াটাই তো স্বাভাবিক। তার জন্যই আমরা সম্প্রীতি সমাবেশ করছি।’"
"ওমানের বিপক্ষে জয়ের পর সংবাদ সম্মেলনে সাকিব আল হাসান বলেছিলেন, টি-টোয়েন্টি খেলাটা শুধু তরুণদের নয়। অর্থাৎ এ সংস্করণে শুধু তরুণেরাই ভালো করবে—ধারণাটা ভুল। ,সাকিব সরাসরি বলেছিলেন, ‘আগে সবাই মনে করত, তরুণ ক্রিকেটাররাই টি-টোয়েন্টি ভালো খেলবে। দিন যত যাচ্ছে মনে হচ্ছেযারা বেশি অভিজ্ঞ তারাই বেশি ভালো করছে।’ এবার টি-টোয়েন্টি বিশ্বকাপে বাংলাদেশ দলের পারফরম্যান্স দেখলে সাকিবের কথায় ভুল ধরার সুযোগ নেই।"
"স্কটল্যান্ডের বিপক্ষে হারের ম্যাচেও বাংলাদেশের হাল ধরতে হয়েছে অভিজ্ঞদের। ওমান ও পাপুয়া নিউগিনির বিপক্ষেও দৃশ্যটা পাল্টায়নি। এক সাকিব আল হাসানেই উতরে যাচ্ছে বাংলাদেশে। ,ব্যাট-বলে এ দুই ম্যাচে দারুণ পারফরম্যান্স করা সাকিব আজ পাপুয়া নিউগিনির বিপক্ষে দারুণ এক রেকর্ডেরও দেখা পেলেন। টি-টোয়েন্টি বিশ্বকাপের ইতিহাসে শহীদ আফ্রিদির সর্বোচ্চ উইকেট শিকারের রেকর্ডে ভাগ এখন সাকিবেরও।"
"সাকিব আজ তিনে নেমে ৩ ছক্কায় ৩৭ বলে ৪৬ রানের ইনিংস খেলেন। এরপর তাঁর বোলিংয়ের সামনে দাঁড়াতেই পারেনি পাপুয়া নিউগিনি। ৪ ওভারে ৯ রানে ৪ উইকেট নেন এ অলরাউন্ডার। টি-টোয়েন্টি বিশ্বকাপে বোলিংয়ে এটাই সেরা পারফরম্যান্স সাকিবের। এর মধ্যে শেষ উইকেটটি দিয়ে আফ্রিদির রেকর্ডে ভাগ বসান তিনি। ,পাপুয়া নিউগিনির ব্যাটসম্যান হিরি হিরিকে উইকেটকিপার নুরুল হাসানের ক্যাচে পরিণত করেন সাকিব।"
"টি-টোয়েন্টি বিশ্বকাপে এ নিয়ে সাকিবের উইকেটসংখ্যা দাঁড়াল ৩৯। ২৮ ম্যাচে ৩৯ উইকেট নিলেন বাংলাদেশ অলরাউন্ডার। পাকিস্তানের সাবেক অলরাউন্ডার আফ্রিদি রেকর্ডটি গড়তে খেলেছেন ৩৪ ম্যাচ। ,আফ্রিদির চেয়ে ৬ ম্যাচ কম খেলেই তাঁর রেকর্ডে ভাগ বসালেন সাকিব। বোলিংয়ে ওভারসংখ্যায়ও আফ্রিদির চেয়ে কম বল করে মাইলফলকটির দেখা পেলেন তিনি। আফ্রিদি ৩৯ উইকেট পেয়েছেন ১৩৫ ওভার বল করে। সাকিব ১০০.১ ওভারেই তাঁর পাশে বসলেন। অর্থাৎ ৩৪.৫ ওভার কম বল (২০৯ বল) করেছেন সাকিব। আর একটি উইকেট পেলেই আফ্রিদিকে ছাড়িয়ে এককভাবে রেকর্ডটা নিজের করে নেবেন বাংলাদেশের সাবেক অধিনায়ক।"
"টি-টোয়েন্টি বিশ্বকাপে আফ্রিদি প্রতি ২০.৭ বলে একটি করে উইকেট নিয়েছেন। সাকিবের স্ট্রাইক রেট তাঁর চেয়ে বেশ ভালো—১৫.৪ বলে একটি উইকেট। বোলিং গড়েও আফ্রিদির (২৩.২৫) চেয়ে এগিয়ে সাকিব (১৬.৪১)। সর্বোচ্চ উইকেটশিকারির এই তালিকায় শীর্ষ পাঁচে সাকিব ও আফ্রিদির পর রয়েছেন যথাক্রমে লাসিথ মালিঙ্গা (৩১ ম্যাচে ৩৮ উইকেট), সাঈদ আজমল (২৩ ম্যাচে ৩৬ উইকেট) ও অজন্তা মেন্ডিস (২১ ম্যাচে ৩৫ উইকেট)।"
সিলেটের গোলাপগঞ্জে মধ্যরাতে নিজ বাড়িতে এক গৃহবধূ (২২) ধর্ষণের শিকার হয়েছেন বলে অভিযোগ পাওয়া গেছে। গতকাল বুধবার রাত ১২টার দিকে ওই গৃহবধূ জাতীয় জরুরি সেবা নম্বর ৯৯৯-এ কল করে ঘটনাটি জানিয়ে পুলিশের কাছে সহায়তা চান। পরে ঘটনাস্থলে পুলিশ গিয়ে তাঁর দেওয়া তথ্য অনুযায়ী ছানু মিয়া (২৫) নামের এক যুবককে গ্রেপ্তার করে।
এ ঘটনায় ওই গৃহবধূ বাদী হয়ে গোলাপগঞ্জ থানায় মামলা করেছেন। পরে গৃহবধূকে সিলেট এম এ জি ওসমানী মেডিকেল কলেজ হাসপাতালের ওয়ান–স্টপ ক্রাইসিস সেন্টারে (ওসিসি) ভর্তি করা হয়।
""
"পুলিশ জানায়, গতকাল রাতে ওই গৃহবধূ একাই বাড়িতে ছিলেন। এর সুযোগ নিয়ে পূর্বপরিচিত ছানু মিয়া তাঁকে ধর্ষণ করে পালিয়ে যান। এ সময় ছানু ঘটনাটি কাউকে না জানাতে তাঁকে হুমকি দিয়ে যান। পরে গৃহবধূ তাঁর মুঠোফোন থেকে ৯৯৯ নম্বরে কল করে পুলিশকে ঘটনাটি জানান। খবর পেয়ে গোলাপগঞ্জ থানা-পুলিশ গৃহবধূর বাড়িতে গিয়ে তাঁকে উদ্ধার করেন। পরে তাঁর দেওয়া তথ্য অনুযায়ী গোলাপগঞ্জের একটি গ্রামে অভিযান চালিয়ে অভিযুক্ত ছানু মিয়াকে গ্রেপ্তার করে পুলিশ।"
"গোলাপগঞ্জ থানার উপপরিদর্শক (এসআই) ফয়জুল করিম বলেন, ‘৯৯৯ থেকে থেকে ফোন পেয়ে থানার ভারপ্রাপ্ত কর্মকর্তা (ওসি) আমাকে ঘটনাস্থলে পাঠান। সেখানে গিয়ে প্রথমে ভিকটিমকে উদ্ধার করি। পরে তিনি থানায় লিখিত অভিযোগ দায়ের করেন, যা পরে মামলা হিসেবে নথিভুক্ত হয়েছে। অভিযোগের পরিপ্রেক্ষিতেই আমরা ছানু মিয়াকে তাঁর নিজ বাড়ি থেকে গ্রেপ্তার করি। গৃহবধূকে ওই রাতেই সিলেট এম এ জি ওসমানী মেডিকেল কলেজ হাসপাতালের ওসিসিতে ভর্তি করা হয়েছে। আর গ্রেপ্তারের পর আজ সকালে ছানু মিয়াকে আদালতের মাধ্যমে কারাগারে পাঠানো হয়েছে।’ "
"দুর্গাপূজায় অনেক বছর পর এবার নোয়াখালী গিয়েছিলাম। মাইজদী, আমাদের ছোট শহর। পাড়ায় পূজার বয়স ৭২ বছর। খুব সাধারণভাবেই পূজার আয়োজন হয়। কোনো বড় পৃষ্ঠপোষকতা নেই। সবার সাধ্যমতো সামান্য টাকায় পাঁচ দিনের পূজার আয়োজন।এটুকুতেই পাড়ার ছোট ছোট ছেলেমেয়ে আনন্দের জোয়ারে ভেসে যায়। গান, নাচ, আরতি—সব হতে থাকে একের পর এক। পুরো পাড়া আক্ষরিক অর্থেই হয়ে ওঠে একটি পরিবার। এমনই অন্তরঙ্গ প্রাণের যোগ।,আমি এ–বাড়ি ও–বাড়ি ঘুরে কাকিমা, পিসিমা, জেঠিমাদের সঙ্গে দেখা করি, প্রণাম করি, মিষ্টিমুখ হয়। আমাদেরও বয়স হচ্ছে, আর প্রণাম করার মানুষও কমে আসছে। এবার তাই ভেবেছিলাম, যাঁরা আছেন, তাঁদের সঙ্গে দেখা করে সময়টুকু কাটাব। কে জানে, আগামী বছরে আর কারও সঙ্গে দেখা হয় কি না–হয়!"
"কিন্তু এই আনন্দের মধ্যে ছায়া পড়ে গেল। মা যেদিন এলেন, তার পরদিন সপ্তমী থেকেই শুরু হয়ে গেল আতঙ্ক। কুমিল্লায় কোন এক দুর্বৃত্ত কী করেছে, সেই থেকে শুরু হলো গন্ডগোল। আতঙ্কের ছায়া ছড়িয়ে গেল সবখানে। প্রশাসনের কাছে সাহায্য চাওয়া হলো। এলেন দুজন পুলিশ। কয়েক ঘণ্টা থেকে মধ্যরাতে চলে গেলেন তাঁরা। আমার দুই ভ্রাতুষ্পুত্র আর তাদের বন্ধুরা সারা রাত পাহারা দিল দুর্গা প্রতিমাকে।"
"সপ্তমীর সন্ধ্যায় পূজামণ্ডপে দাঁড়িয়ে আমি আরতি দেখছিলাম। আর অপরিসীম বেদনা নিয়ে শুধু অনুভব করছিলাম, আনন্দের মধ্যে কীভাবে বিষ ঢুকে যায়। ওরা পাহারা দিচ্ছে। সবার ভেতরে ভয় আর সন্দেহ। অচেনা কাউকে দেখলেই অতিরিক্ত সতর্ক হয়ে উঠছে। তিন তরুণ মোটরসাইকেল নিয়ে প্রবেশ করেছেন, পরিবেশটা বদলে গেল মুহূর্তে। সবার মধ্যে সংশয় আর টানটান উত্তেজনা। কিন্তু না, তরুণেরা নিজেদের মতো করে কিছুক্ষণ পূজা দেখে চলে গেলেন।"
"নবমীর রাতে খবর এল, নোয়াখালীর রাজগঞ্জে প্রতিমা আক্রান্ত হয়েছে। রামগতিতে চরসীতার মন্দিরেও। আমার ছোট ভাই এবার পাড়ার পূজা কমিটির সভাপতি। পরের দিন শুক্রবার আবার কিছু হয় কি না, সেই ভয়ে নবমীর রাতেই সে সিদ্ধান্ত নিল, পাড়ার সামনের পূজার গেট তুলে নেওয়া হোক, খুলে ফেলা হোক আলোকসজ্জা।"
"১৫ অক্টোবর, শুক্রবার। দশমীর দুপুরে আমি ঘরে। হঠাৎ চিৎকার। বাইরে বেরিয়ে দেখি, দুপুরে নামাজ শেষে মানুষের একটি জটলা আমাদের পাড়ার সামনে দিয়ে মিছিল করে যাচ্ছে। আমাদের পাড়ায় ঢোকার মুখে একটি বড় গেট আছে। সেই গেটে তালা মারা হয়েছে। আমাদের ছোটবেলায় সেটি ছিল না। বছর দুই আগে নতুন এই ব্যবস্থাপনা। যা হোক, পাড়ার ছেলেরা সবাই গলিতে দাঁড়িয়ে আছে। সবার চোখেমুখে আতঙ্ক। পাড়ার সামনের চলমান মিছিলটা বাইরে থেকে কিছুক্ষণ ঢোকার চেষ্টা করল। ঢুকতে না পেরে বৃষ্টির মতো ইটপাটকেল ছুড়ল। একসময় চলে গেল।"
"নিমেষে পুরো পাড়া শ্মশান। সবার মধ্যে এখন দুশ্চিন্তা, দুর্গাপ্রতিমা বিসর্জন কীভাবে হবে? পাড়ার ভেতরে একটি পুকুর ছিল, কিছুদিন আগে সেটি বিক্রি করে দেওয়ার পর সেই পুকুরটি ভরাট করে ফেলা হয়েছে। পাড়ার পেছনের দিকে আরেকটি পুকুর আছে, সেখানে বিসর্জন দেওয়া যায়। কিন্তু সেই পুকুরে যাওয়ার পথটা একেবারেই সংকীর্ণ।,আমার ভাই বলল, সকাল থেকে পিকআপ ভাড়া করার জন্য চেষ্টা চলছে, কিন্তু ভয়ে কেউ আসতে চাচ্ছে না। সে সময়ই খবর এল, চৌমুহনীতে মন্দিরে ভাঙচুর চলছে। "
"কোনো প্রতিমাই রেহাই পাচ্ছে না। সঙ্গে চলছে লুটপাট—হিন্দু সম্প্রদায়ের মানুষদের দোকানপাট আর বাড়িঘর সর্বত্র। পাড়ার গেটে তালা দিয়ে দুরুদুরু বুকে আমরা সবাই ঘরবন্দী। চৌমুহনী থেকে ভিডিও পাঠাচ্ছে বন্ধুরা। ভিডিওগুলো দেখে সবার অন্তরাত্মা শুকিয়ে গেছে। আমার ভাইয়ের ছোট ছেলের তো কান্নার সীমা–পরিসীমা নেই। শুনলাম, আমাদের চেনা একজন মারা গেছেন। তাঁর স্ত্রীও গুরুতরভাবে জখম।,আমার মনে হচ্ছিল, যেন একাত্তর ফিরে এসেছে। ১৯৭১ সালে আমার বাবা ভারতে যাননি। আমাদের পুরো পরিবার এই বাড়িতেই মৃত্যুভয়ে এভাবে তটস্থ হয়ে কাটিয়েছিলাম।"
"খোঁজ নিয়ে জানতে পেলাম, প্রশাসন থেকে বলার মতো কোনো সাহায্য পাঠানো হয়নি। মাইজদী পুলিশ ট্রেনিং ইনস্টিটিউটে তো পুলিশ কম নেই। ফেনীতেও বিজিবির মূল অফিস। খোলা আকাশের নিচে প্রায় তিন ঘণ্টা ধরে তাণ্ডব চলল। ততক্ষণে সব তছনছ। রামঠাকুরের সমাধি আশ্রম ভেঙেচুরে গেল। অথচ বাবরি মসজিদের দুর্ঘটনার সময়ে সেখানে ফুলের টোকাও পড়েনি। কত পরিবার টাকা, অলংকার আর সারা জীবনের সম্বল হারিয়ে পথে বসে গেল।"
"ঘর, দোকান বা মন্দির ভেঙেছে, সেসব হয়তো গড়ে উঠবে আবার; কিন্তু এতজন মানুষের মন যে চুরমার হয়ে গেল, তার কী হবে!"
আমাদের প্রতিমা বিসর্জন তখনো হয়নি। হঠাৎ প্রচণ্ড ঝড় উঠল। নোয়াখালী শহরের বিদ্যুৎ চলে গেল। আমার ভাইয়ের চেষ্টা কোনোমতে সফল হলো। ওর এক বন্ধু পিকআপ নিয়ে হাজির। চোরের মতো ভয়ে ভয়ে পিকআপে দুর্গাপ্রতিমা তুলে অন্ধকারে পেছনের পুকুরে বিসর্জন দেওয়া হলো।
"আতঙ্ক আর অপরাধীর মনস্তত্ত্ব নিয়ে নিজের দেশে ধর্মীয় উৎসব উদ্‌যাপন করলাম। এত ধুমধামে মুক্তিযুদ্ধের সুবর্ণজয়ন্তী উদ্‌যাপন করা বাংলাদেশের এটাই কি উত্তরাধিকার? এই বর্তমানকেই কি আমরা মেনে নেব আমাদের ভবিষ্যৎ বলে? ধরে নেওয়া যাক, একদিন সব সংখ্যালঘু চলেই গেল দেশ ছেড়ে। তবে এই মনটা তো থেকে যাবে দেশেরই মধ্যে। সে দেশ নিয়ে আমরা কোথায় এগোব? এই প্রশ্নগুলোর উত্তর খোঁজার সময় আমাদের এসেছে।, একটি বেসরকারি বিশ্ববিদ্যালয়ে জনস্বাস্থ্য বিভাগের অধ্যাপক"
"লালমনিরহাটের হাতীবান্ধায় তিস্তা ব্যারাজের ডালিয়া পয়েন্টে আজ বৃহস্পতিবার বেলা তিনটায় তিস্তা নদীর পানি বিপৎসীমার ৪৫ সেন্টিমিটার নিচ দিয়ে প্রবাহিত হয়। গতকাল বুধবার একই সময়ে একই পয়েন্টে তিস্তার পানি বিপৎসীমার ৬৭ সেন্টিমিটার ওপর দিয়ে প্রবাহিত হচ্ছিল।,ভারতের উজান থেকে নেমে আসা পাহাড়ি ঢল আর বৃষ্টির পানিতে তিস্তার পানি বিপৎসীমার ওপর দিয়ে প্রবাহিত হয়ে গত ২৪ ঘণ্টায় বন্যার সৃষ্টি হয়েছে। এতে লালমনিরহাটের তিস্তা নদীর তীরঘেঁষা নিচু এলাকার সাড়ে ১৭ হাজার পরিবার পানিবন্দী হয়ে পড়েছে। জেলা প্রশাসন থেকে এসব পরিবারে ত্রাণসহায়তার অংশ হিসেবে ১৭০ মেট্রিক টন জিআর চাল, নগদ ৮ লাখ টাকা এবং শুকনা খাবার বরাদ্দ দেওয়া হয়েছে।"
"আকস্মিক বন্যার পানিতে লালমনিরহাটের পাঁচটি উপজেলার ৪২টি সরকারি প্রাথমিক বিদ্যালয় প্লাবিত হয়। পানি ওঠায় এসব বিদ্যালয়ে পাঠদান বন্ধ রয়েছে বলে জানান লালমনিরহাট জেলা প্রাথমিক শিক্ষা কর্মকর্তা গোলাম নবী। তিনি বলেন, এ ছাড়া পানিবন্দী পরিবারগুলো আশ্রয় নেওয়ার কারণে আরও চারটি সরকারি প্রাথমিক বিদ্যালয়ে পাঠদান বন্ধ আছে।,লালমনিরহাট জেলা শিক্ষা কর্মকর্তা আবুল কালাম আজাদ বলেন, বন্যার পানির তোড়ে লালমনিরহাটের কালীগঞ্জের কাকিনা ইউনিয়নের রুদ্রেশ্বর স্কুল অ্যান্ড কলেজের তিনটি কক্ষ ক্ষতিগ্রস্ত হয়েছে। এ ছাড়া হাতীবান্ধা উপজেলার ডাউয়াবাড়ি ইউনিয়নের আছের মাহমুদ জুনিয়র স্কুলের ভবন ভেঙে গেছে।,লালমনিরহাট জেলা কৃষি সম্প্রসারণ অধিদপ্তরের উপপরিচালক শামীম আশরাফ বলেন, মাত্র ২৪ ঘণ্টার বন্যা হলেও জেলার কৃষি খাতে ব্যাপক নেতিবাচক প্রভাব পড়েছে। রোপা আমনের ২ হাজার ৯৫৫ হেক্টর জমির ফসল পানিতে তলিয়ে গেছে, ১৯২ হেক্টর জমির ভুট্টার ফসল পানিতে নিমজ্জিত হয়েছে। এ ছাড়া ৫ হেক্টর জমির কাঁচা মরিচ, ৫২ হেক্টর জমির বাদাম, ৬৪ হেক্টর জমির আলু, ৫ হেক্টর জমির মাষকলাই বন্যার পানিতে তলিয়ে গেছে। পানি নেমে যাওয়ার আগামী চার–পাঁচ দিন পর প্রকৃত ক্ষয়ক্ষতির পরিমাণ বোঝা যাবে।"
"লালমনিরহাট জেলা এলজিইডির নির্বাহী প্রকৌশলী আশরাফ আলী খান বলেন, তিস্তা নদীর পানির তোড়ে লালমনিরহাটের কালীগঞ্জের কাকিনা ইউনিয়নের কাকিনা মহিপুর আঞ্চলিক পাকা সড়কের রুদ্রেশ্বর এলাকায় ১০০ মিটার পাকা সড়ক ক্ষতিগ্রস্ত হয়েছে।"
"তিস্তা ব্যারাজের ফ্লাড বাইপাস খুলে যায়। এ সময় পাশের জেলা নীলফামারীর জলঢাকা থেকে আসা বিদ্যুৎ সঞ্চালন লাইনের ৬ থেকে ৭টি খুঁটি উপড়ে পড়ে। এতে হাতীবান্ধা ও পাটগ্রাম উপজেলা ২৪ ঘণ্টা বিদ্যুৎ–বিচ্ছিন্ন অবস্থায় ছিল। পরে লালমনিরহাট থেকে পুরোনো বিদ্যুৎ সঞ্চালন লাইনের মাধ্যমে বিদ্যুৎ সরবরাহ করা হয়েছে।,লালমনিরহাটের জেলা প্রশাসক মো. আবু জাফর বলেন, জেলার পাঁচটি উপজেলায় ব্যাপক ক্ষয়ক্ষতি হয়েছে। এর পরিমাণ ও প্রকার নিরূপণের কাজ চলমান রয়েছে। পানিবন্দী সাড়ে ১৭ হাজার পরিবারের জন্য জরুরি ত্রাণসহায়তার অংশ হিসেবে ১৭০ মেট্রিক টন জিআর চাল এবং নগদ অর্থ সহায়তা হিসেবে ৮ লাখ টাকা বরাদ্দ দেওয়া হয়েছে।"
"ট্রাফিক আইন লঙ্ঘনের কারণে মাস কয়েক আগে চার হাজার টাকা জরিমানা করে মামলা দিয়েছিলেন ট্রাফিক সার্জেন্ট। নির্ধারিত সময় পার হয়ে গেলেও সেই জরিমানার টাকা দিতে পারেননি মোটরসাইকেলচালক। এর মধ্যে আজ বৃহস্পতিবার দক্ষিণ নীলক্ষেত এলাকায় ট্রাফিক পুলিশের হাতে ধরা পড়েন। কাগজপত্র পরীক্ষা করতে গিয়ে সার্জেন্ট দেখেন, আগের হওয়া একটি মামলার জরিমানার চার হাজার টাকা চালক এখনো জমা দেননি। জমা না দেওয়ায় ওই সার্জেন্ট চালককে এবার এক হাজার টাকা জরিমানা করে আরও একটি মামলা দেন।"
"আর এতে ক্ষোভে–হতাশায় নিজের মোটরসাইকেলে আগুন ধরিয়ে দেন ওই ব্যক্তি। পুলিশ ওই ব্যক্তিকে লালবাগ থানায় নিয়ে এখন জিজ্ঞাসাবাদ করছে।,মামলায় ত্যক্তবিরক্ত হয়ে গত সেপ্টেম্বরে রাজধানীর বাড্ডায় এক ব্যক্তি নিজের বাইকে আগুন ধরিয়ে দিয়েছিলেন।,প্রত্যক্ষদর্শী ও পুলিশ জানায়, আজ বৃহস্পতিবার বেলা আড়াইটার দিকে রাজধানীর দক্ষিণ নীলক্ষেত এলাকায় বাংলাদেশ শিক্ষা তথ্য ও পরিসংখ্যান ব্যুরোর (ব্যানবেইস) সামনে মোটরসাইকেলে আগুন দেওয়ার এ ঘটনা ঘটে ৷ মোটরসাইকেলে আগুন দেওয়া ওই ব্যক্তির নাম মো. ইলিয়াস। তাঁর গ্রামের বাড়ি কিশোরগঞ্জ জেলায় বলে জানা গেছে।"
"ঢাকা মহানগর পুলিশের (ডিএমপি) ট্রাফিক বিভাগের লালবাগ জোনের উপকমিশনার মেহেদী হাসান প্রথম আলোকে বলেন, ‘এক ব্যক্তি ব্যানবেইসের সামনে তাঁর মোটরসাইকেলে আগুন দিয়েছেন। এটা শোনার পর আমি সার্জেন্ট পাঠালাম। সার্জেন্ট আমাকে জানালেন, ওই ব্যক্তি মোটরসাইকেলে আগুন দেওয়ার ঘণ্টাখানেক আগে পলাশী মোড়ে একটি মামলা দেওয়া হয়েছিল। মামলাটা হলো ওই ব্যক্তির বিরুদ্ধে আগের একটি মামলা ছিল চার হাজার টাকার, যা ডেট (তারিখ) ফেল (মেয়াদোত্তীর্ণ) হয়েছে অনেক আগেই, কিন্তু তিনি তা খারিজ (জরিমানার টাকা জমা) করাননি।’"
"মেহেদী হাসান বলেন, ‘আজ যখন বাইকচালককে সার্জেন্ট দাঁড় করান, তখন তাঁর মাথায় হেলমেট ছিল না। পলাশী মোড়ে সার্জেন্ট গাড়ি থামানোর পর তিনি হেলমেট মাথায় দেন। পরে আগের মামলার অর্থ পরিশোধ না করার জন্য তাঁকে এক হাজার টাকার মামলা দেওয়া হয়। এর ঘণ্টাখানেক পর ব্যানবেইসের সামনে গিয়ে ওই ব্যক্তি তাঁর মোটরসাইকেলে আগুন ধরিয়ে দেন এবং তা পুড়ে যায়। গাড়িটিসহ ওই লোককে আমরা থানায় পাঠিয়েছি। তাঁকে জিজ্ঞাসাবাদ করা হচ্ছে।’"
"চিত্রশিল্পী শাহাবুদ্দিন আহমেদের চারটি চিত্রকর্ম আন্তর্জাতিক নিলাম প্ল্যাটফর্ম সওদায়  বিক্রি হয়েছে। সওদা প্রিয়র একটি অঙ্গপ্রতিষ্ঠান। আজ বৃহস্পতিবার সওদার পক্ষ থেকে পাঠানো এক বিবৃতিতে এ তথ্য জানা যায়।,গত ১৮ আগস্ট এ চিত্রকর্মগুলো সওদার ওয়েবসাইটে নিলামে তোলা হয়। সবগুলো চিত্রকর্মই ১১ অক্টোবর নিলামে বিক্রি হয়ে যায়। নিলামের নিয়ম অনুসারে সর্বোচ্চ বিডকারী চিত্রকর্মগুলোর নিলাম জিতে নিয়েছেন। ‘রান’, ‘হর্স’, ‘ফ্রিডম’ ও ‘হর্সেস’ নামের এ চারটি চিত্রকর্ম প্রতিটি দেড় লাখ টাকায় শেষ হয়।"
"গত ২৫ আগস্ট একটি ভার্চুয়াল সংবাদ সম্মেলনের মাধ্যমে এই অনলাইন নিলামগুলো উদ্বোধন হয়। ফ্রান্স থেকে সেখানে যোগ দিয়ে নিলামে তাঁর চিত্রকর্ম বিক্রির ব্যাপারে আশা প্রকাশ করেন শাহাবুদ্দিন আহমেদ। তিনি বলেন, ‘এই ধরনের নিলামের মাধ্যমে বাংলাদেশের মর্যাদাকে বিশ্ব দরবারে তুলে ধরতে হবে আমাদের। আন্তর্জাতিক সমাজের কাছে বাংলাদেশের শিল্প এবং ইতিহাস তুলে ধরতে এই ধরনের নিলাম গুরুত্বপূর্ণ ভূমিকা পালন করবে।’ "
"তাঁর ছবি দিয়ে যে বাংলাদেশে প্রথম নিলাম হয়, সে কথাও স্মরণ করিয়ে দেন শিল্পী শাহাবুদ্দিন আহমেদ। বন্যার্তদের সাহায্যের জন্য অর্থ জোগাড় করতে সে নিলামের আয়োজন করা হয়েছিল।,প্রিয়’র প্রধান নির্বাহী জাকারিয়া স্বপন বলেন, অনলাইনে নিলাম উন্নত বিশ্বে চালু থাকলেও বাংলাদেশে এই প্রথম। যদিও সওদা পরিচালিত হচ্ছে বাংলাদেশ থেকে, কিন্তু এটা একটি আন্তর্জাতিক প্ল্যাটফর্ম যেখানে পৃথবীর যে কেউ বিড করে পণ্য কিনতে পারে। নিলামে পণ্য বিক্রির সবচে বড় সুযোগ হলো, এর মাধ্যমে বাংলাদেশকে সারা বিশ্বের কাছে তুলা ধরা যায়। "
"সওদার হেড অব মার্কেটিং নাজমুস সাকিব বলেন, ‘আমাদের প্রথমিক উদ্দেশ্য ছিল শিল্পী এবং তাঁর শিল্পকর্মকে যথাযথ মর্যাদা দেওয়া। শিল্প ও শিল্পমনা মানুষদের জন্য আমরা একটি সেতুবন্ধন হিসেবে কাজ করছি। শিল্পী শাহাবুদ্দীন আহমেদের চিত্রকর্মগুলো আমাদের মাধ্যমে বিক্রি হওয়া এক বিশাল অর্জন।’"
"মৌলভীবাজারের শ্রীমঙ্গলে একই গ্রামের হিন্দু সম্প্রদায়ের লোকজনের তিনটি বাড়ির খড়ের গাদায় অগ্নিসংযোগের অভিযোগ পাওয়া গেছে। গতকাল বুধবার দিবাগত রাত দুইটার দিকে উপজেলার ভুনবীর ইউনিয়নের ভীমসী গ্রামের বাবুবাজারসংলগ্ন এলাকায় শিক্ষক অমর দাশ, সাবেক ইউপি সদস্য মৃত অরুর রায় ও কৃষক অমর দাশের বাড়িতে এ ঘটনা ঘটে।"
"আগুনে তিনটি বাড়ির খড়ের গাদায় থাকা পৌনে তিন একরের বেশি জমির ধানের খড় ও বাঁশ পুড়ে গেছে। আজ বৃহস্পতিবার সকালে পুলিশ, জনপ্রতিনিধি ও স্থানীয় হিন্দু সম্প্রদায়ের নেতারা ঘটনাস্থল পরিদর্শন করেছেন।"
"অমর দাশের ছেলে টিপু দাশ প্রথম আলোকে বলেন, ‘গতকাল রাতে আমরা প্রতিদিনের মতো ঘুমিয়ে পড়ি, রাত দুইটার দিকে এলাকার স্থানীয় পাহারাদাররা আমাদের ঘুম থেকে ডেকে তোলেন। ঘুম থেকে উঠে দেখি, বাড়িতে গরুর জন্য রাখা ধানের খড়ে আগুন জ্বলছে। স্থানীয় লোকজন সবাই মিলে পানি ঢেলে আগুন নিভাই। আগুনে খড় ও বাঁশ পুড়ে গেছে।’"
""
"টিপু দাশ আরও বলেন, একটি বাড়ি থেকে অন্য বাড়ির দূরত্ব ১০০ থেকে ২০০ গজ হবে। তাই একটি গাদা থেকে আরেকটিতে আগুন লেগেছে বলা যায় না। একই সময়ে কেউ এই আগুন লাগিয়ে দিয়েছেন। এ ঘটনায় কৃষক অমর দাশের বাড়িতে ৯০ শতাংশ জমির খড়, অরুণ রায়ের বাড়িতে ১৮০ শতাংশ জমির খড় এবং শিক্ষক অমর দাশের বাড়িতে ১৫ শতাংশ জমির খড় ক্ষতিগ্রস্ত হয়েছে।"
"ভুনবীর ইউপি চেয়ারম্যান আবদুর রশীদ বলেন, ভুনবীর ইউনিয়নে সাম্প্রদায়িক সম্প্রীতি বিনষ্ট করার জন্য কেউ উদ্দেশ্যমূলকভাবে এই আগুন লাগিয়েছে। আমরা চাইব এ ঘটনার সঙ্গে জড়িতরা ধরা পড়ুক।"
"বাংলাদেশ পূজা উদ্‌যাপন পরিষদ শ্রীমঙ্গল উপজেলা শাখার সাধারণ সম্পাদক সুশীল শীল বলেন, হিন্দু সম্প্রদায়ের মানুষের তিনটি বাড়ির খড়ের গাদায় একসঙ্গে আগুন লাগানোর ঘটনাটি আমরা উদ্দেশ্যমূলক বলে মনে করছি। প্রশাসনের কাছে অনুরোধ, দ্রুত ব্যবস্থা নিয়ে দুর্বৃত্তদের আটক করুন।"
"শ্রীমঙ্গল থানার পরিদর্শক (অপারেশন) নয়ন কারকুন প্রথম আলোকে বলেন, ‘কেউ এখানে আগুন লাগিয়েছে বলেই আমরা ধারণা করছি। আমরা এ ঘটনার সঙ্গে জড়িতদের খুঁজে বের করার জন্য তদন্ত করছি। "
"ওমান-বাধা পেরোনোর পর এবার বাংলাদেশের সামনে পাপুয়া নিউগিনি। ‘বি’ গ্রুপ থেকে সুপার টুয়েলভে যাওয়ার খাতা-কলমে সুযোগ আছে এখনো প্রতিটি দলেরই। পাপুয়া নিউগিনিকে মোটামুটি একটা ব্যবধানে হারালেই প্রায় নিশ্চিত হয়ে যাবে বাংলাদেশের পরের রাউন্ড। ,সে ক্ষেত্রে পরের ম্যাচে স্কটল্যান্ড জিতলে বাংলাদেশ পরের রাউন্ডে যাবে রানার্স-আপ হয়ে। আর ওমান জিতলে বাংলাদেশের সুযোগ থাকবে গ্রুপ-চ্যাম্পিয়ন হয়ে যাওয়ারও। তবে এর আগে শর্ত- পাপুয়া নিউগিনির বিপক্ষে ম্যাচটা জেতা। এ দলটার বিপক্ষে এর আগে কখনোই আন্তর্জাতিক ম্যাচ খেলেনি বাংলাদেশ। পাপুয়া নিউগিনি বাংলাদেশের আন্তর্জাতিক ক্রিকেটে ২১তম প্রতিপক্ষ।,এর আগের দুটি ম্যাচই বাংলাদেশ খেলেছে পুরোপুরি ফ্লাডলাইটের আলোয়। এবার দিনের প্রথম ম্যাচটি তাদের। ,প্রথম আলোর লাইভ আপডেটে আপনাকে স্বাগত। ওমানের মাসকাটের আল-আমেরাত ক্রিকেট গ্রাউন্ডে টস কিছুক্ষণের মাঝেই। আজও কি বাংলাদেশ একাদশে আসবে কোনো পরিবর্তন?"
"২০১৪ বিশ্বকাপের পর এই প্রথম গ্রুপ পর্বের শেষ দিনে এসেও চারটি দলেরই সম্ভাবনা আছে পরের পর্বে যাওয়ার। গ্রুপ ‘বি’–তে বাংলাদেশ, স্কটল্যান্ড, ওমান ও পাপুয়া নিউগিনি আজ মাঠে নামবে নিজেদের লক্ষ্যপূরণের উদ্দেশ্যে।,প্রথম ম্যাচে স্কটল্যান্ডের বিপক্ষে হেরে যাওয়ার পর বাংলাদেশকে এখন সুপার টুয়েলভে যাওয়ার জন্য সমীকরণের হিসাবে যেতে হচ্ছে।"
টসে জিতে ব্যাটিং নিয়েছেন বাংলাদেশ অধিনায়ক মাহমুদউল্লাহ।
"আগের ম্যাচের একাদশ অপরিবর্তিত রেখেছে বাংলাদেশ। ,লিটন দাস, মোহাম্মদ নাঈম, সাকিব আল হাসান, মুশফিকুর রহিম, মাহমুদউল্লাহ (অধিনায়ক), আফিফ হোসেন, নুরুল হাসান, মেহেদী হাসান, মোহাম্মদ সাইফউদ্দিন, তাসকিন আহমেদ, মোস্তাফিজুর রহমান।, ,লেগা সিয়াকা, আসাদ ভালা (অধিনায়ক), চার্লস আমিনি, সেসে বাউ, সাইমন আটাই, হিরি হিরি, নরমান ভানুয়া, কিপলিং ডরিগা, চ্যাড সোপার, ডেমিয়েন রাভু, কাবুয়া ভাগি-মোরেয়া"
"কাবুয়া ভাগি-মোরেয়ার প্রথম বলেই খোঁচা দিয়েছিলেন মোহাম্মদ নাঈম। তবে সেটা উইকেটকিপারের ঠিক আগে পড়ায় বেঁচে গিয়েছিলেন। পরের বলে অবশ্য বাঁচার কোনো সুযোগ থাকল না নাঈমের। লেগস্টাম্পের ওপরের বলটা ফ্লিক করেছিলেন, তবে ওপরে উঠেছে সেটা। মিডউইকেটে ভুল করেননি সেসে বাউ, পেছন দিকে পিছিয়ে নিয়েছেন ভালো একটা ক্যাচ। আগের ম্যাচে ফিফটি করা বাংলাদেশ ওপেনার ফিরেছেন কোনো রান না করেই। বাংলাদেশ প্রথম উইকেট হারাল দ্বিতীয় বলে, স্কোরবোর্ডে এখনো ০।"
"আগেরদিন প্রথমে আউট হয়েছিলেন লিটন দাস, তিন নম্বরে পাঠানো হয়েছিল মেহেদী হাসানকে। তবে আজ বাঁহাতি নাঈম ফেরার পর এলেন সাকিবই। সাকিব আসার পরই স্লিপ এনেছিলেন পাপুয়া নিউগিনি অধিনায়ক আসাদ ভালা, এরপর অবশ্য সরিয়ে নিয়েছেন।"
"চ্যাড সোপারকে স্লগ সুইপ করে স্কয়ার লেগ দিয়ে ছয় মেরেছেন লিটন দাস। তৃতীয় ওভারে এসে বাংলাদেশ পেয়েছে প্রথম বাউন্ডারির দেখা। লিটন এ শট দিয়ে ছাড়িয়ে গেছেন আগের দুই ম্যাচে নিজের সর্বোচ্চ স্কোর। ,বাংলাদেশ ১৫/১, ৩ ওভার।"
"ডেমিয়েন রাভুর বলটা স্লটে পেয়েছিলেন সাকিব। লং-অন দিয়ে মেরেছেন ছয়। এরপর লিটন দাস পেয়েছেন মিসফিল্ডে একটা চার। শেষ পর্যন্ত এ ওভারে উঠেছে ১৬ রান। স্কটল্যান্ড ও ওমানের বিপক্ষে ম্যাচে পাওয়ার প্লের স্কোর বাংলাদেশ ছাড়িয়ে গেছে এরই মাঝে। ,বাংলাদেশ ৩১/১, ৪ ওভার।"
"ষষ্ঠ ওভারে এসে প্রথমবার এসেছেন স্পিনার। অফস্পিনার সেসে বাউয়ের ঝুলিয়ে দেওয়া বলে সুইপ করতে গিয়ে মিস করেছেন লিটন দাস। আম্পায়ার কুমার ধর্মসেনা আউট দেননি। তবে পাপুয়া নিউগিনির নেওয়া রিভিউ কাজে আসেনি, ইমপ্যাক্ট ছিল অফ স্টাম্পের বেশ বাইরে। বাউয়ের প্রথম ওভারে হয়েছে তিনটি ডাবলস, উঠেছে ৮ রান। ,স্কটল্যান্ডের বিপক্ষে পাওয়ার প্লেতে বাংলাদেশ তুলেছিল ২ উইকেটে ২৫ রান, ওমানের বিপক্ষে ২৯ রান তুলতে হারিয়েছিল ২ উইকেট। ,বাংলাদেশ ৪৫/১, ৬ ওভার।"
"ম্যাচের অষ্টম ওভারে প্রথমবারের মতো বোলিংয়ে এলেন অধিনায়ক আসাদ ভালা। সফল হলেন প্রথম বলেই। তাঁকে স্লগ সুইপ করেছিলেন লিটন, ডিপ মিডউইকেটে ধরা পড়েছেন ২৩ বলে ২৯ রান করে। ৫০ রানে দ্বিতীয় উইকেটে হারিয়েছে বাংলাদেশ। ,চারে এসেছেন মুশফিকুর রহিম, ওমানের বিপক্ষে তিনি নেমেছিলেন আট নম্বরে।"
"চতুর্থ ওভারে ডেমিয়েন রাভুকে একটা চার মেরেছিলেন লিটন, এরপর ৩২ বলে হয়নি আর কোনো বাউন্ডারি। দশম ওভারে ভালার বলে স্কয়ার লেগ দিয়ে মারা সাকিবের ছয়ে কাটল সে খরা। ইনিংসে এটি মাত্র তৃতীয় বাউন্ডারি। ,বাংলাদেশ ৭১/২, ১০ ওভার।"
"সাইমন আটাইয়ের বলটা ছিল ‘লং-হপ’। তবে ক্রিজের মাঝে পড়া বলটা টেনে মেরে সরাসরি ডিপ স্কয়ার লেগের হাতে ধরা পড়লেন মুশফিক। হিরি হিরির অবশ্য ক্যাচটা নিয়েছেন দুই দফায়। মুশফিক ফিরেছেন ৮ বলে ৫ রান করেই। ,বাংলাদেশ ৭৭/৩, ১১ ওভার।"
"মুখোমুখি চতুর্থ বলে সেসে বাউকে লং-অন দিয়ে ছয় মেরেছেন মাহমুদউল্লাহ। ,টুর্নামেন্টে এই প্রথম দিনের ম্যাচ খেলছে বাংলাদেশ। তাপমাত্রা বেশ ভোগাচ্ছে ব্যাটসম্যানদের। এরই মাঝে হেলমেট ছেড়ে ক্যাপ পরেছেন সাকিব, উত্তাপ টের পাচ্ছেন স্বাভবিকভাবেই।"
"গরমে ভুগছিলেন। ভালাকে এক হাতের শটে একটা ছয়ের পর আবারও তুলে মারতে গিয়ে চার্লস আমিনির দুর্দান্ত ক্যাচে পরিণত হলেন সাকিব। অফস্টাম্পের বাইরের বলটা টেনে মারতে গিয়েছিলেন, তবে টাইমিং হয়নি ঠিকঠাক। বাউন্ডারির কাছাকাছি থেকে অনেকটা ছুটে এসে সামনে ঝাঁপিয়ে টুর্নামেন্টে এখন পর্যন্ত অন্যতম সেরা ক্যাচ নিয়েছেন আমিনি। সাকিব থামলেন ফিফটির আগেই, ৩৭ বলে ৪৬ রান তার। ,৬ ওভার বাকি থাকতে চতুর্থ উইকেট হারিয়েছে বাংলাদেশ। ১৪তম ওভার শেষে স্কোর ১০৩ রান।"
"আগের ম্যাচে এসেছিলেন সাত নম্বরে। আজ অবশ্য মাহমুদউল্লাহ এসেছে পাঁচ নম্বরেই। পাপুয়া নিউগিনি বোলারদের দেওয়া সুযোগ ছাড়ছেন না বাংলাদেশ অধিনায়ক। ফুলটস, লেংথ বলকে শাস্তি দিচ্ছেন ভালোভাবেই। ,চ্যাড সোপারের সর্বশেষ ওভারে মেরেছেন দুটি ছয়। শেষ বলে চার মেরে পূর্ণ করেছেন ফিফটি। ২৭তম বলে এ মাইলফলকে গেলেন তিনি।,বাংলাদেশ ১৪২/৪, ১৭ ওভার।"
"ডেমিয়েন রাভুর ফুলটসটা তুলে মেরেছিলেন মাহমুদউল্লাহ। তবে স্কয়ার লেগে ধরা পড়েছেন। নো-বল দেখার জন্য যাওয়া হয়েছিল টিভি আম্পায়ার ক্রিস গ্যাফানির কাছে। রিপ্লে দেখেও মনে হয়েছে, মাহমুদউল্লাহ আউটই। তবে জায়ান্ট স্ক্রিনে এরপর গ্যাফানির সিদ্ধান্ত শুরুতে দেখানো হয়েছিল আউট হিসেবে। যদিও ভুলটা বোঝা যাচ্ছিল তখনোই। একটু পরই জায়ান্ট স্ক্রিন দেখিয়েছে, মাহমুদউল্লাহকে ফিরতেই হচ্ছে। ,২৮ বলে ৫০ রান করে ফিরেছেন বাংলাদেশ অধিনায়ক। এ ওভারের শেষ বলে আউট হয়েছেন নুরুল হাসানও। শর্ট লেংথের বলটা আপার-কাট করতে গিয়ে শর্ট থার্ডম্যানের হাতে ক্যাচ দিয়েছেন তিনি, ফিরেছেন কোনো রান না করেই। ,বাংলাদেশ ১৫৩/৬, ১৮ ওভার।"
"ফিল্ডিংয়ে মুগ্ধ করেই চলেছে পাপুয়া নিউগিনি। কাবুয়া ভাগি-মোরেয়ার গতি কমিয়ে আনা বলে টাইমিংটা ঠিকঠাক করতে পারেননি আফিফ হোসেন। ডেমিয়েন রাভু নিয়েছেন কাউ-কর্নারে আরেকটা ভালো ক্যাচ। ,১৬১/৭, ১৯ ওভার।"
"ছয়, ছয়, চার। শেষ ওভারে সাইফউদ্দিনের ঝড়ে উঠলো ২০ রান। বাংলাদেশ তুলল ১৮১ রান। ,ইনিংসের দ্বিতীয় বলেই ফিরেছিলেন মোহাম্মদ নাঈম। তবে সে চাপ বেশ ভালোভাবেই সামাল দিয়েছে বাংলাদেশ। তিনে নামা সাকিব আল হাসান করেছেন ৩৭ বলে ৪৬ রান। এরপর মাহমুদউল্লাহর ২৮ বলে ৫০ রানের ইনিংসের পর শেষ দিকে আফিফের ১৪ বলে ২১ ও সাইফউদ্দিনের ৬ বলে অপরাজিত ১৯ রানের ক্যামিওতে বাংলাদেশ পেয়েছে বড় সংগ্রহই। শেষ ৫ ওভারে উঠেছে ৬৮ রান। ,টি-টোয়েন্টি বিশ্বকাপে বাংলাদেশের এটি সর্বোচ্চ স্কোর। এর আগে ২০১৬ সালে ধর্মশালায় ওমানের বিপক্ষে বাংলাদেশ তুলেছিল ২ উইকেটে ১৮০ রান।"
"সাইফউদ্দিনের ফুললেংথের বলটা ফ্লিক করতে গিয়ে মিস করে গেছেন লেগা সিয়াকা। রিচার্ড কেটেলবোরোর এলবিডব্লুর সিদ্ধান্তটা রিভিউও করেননি তিনি। করলে অবশ্য লাভও হতো না। বল ট্র্যাকিংয়ে উইকেটে ছিল আম্পায়ারস কল। ,আজ দুই প্রান্ত থেকেই পেসারদের এনেছেন মাহমুদউল্লাহ। তৃতীয় ওভারে সফল হলেন সাইফউদ্দিন। ,পাপুয়া নিউগিনি ১৩/১, ৩ ওভার।"
"ওমানের বিপক্ষে বাংলাদেশের ম্যাচে দুই দলের ফিল্ডিং-ই ছিল পিচ্ছিল। আজ পাপুয়া নিউগিনি ছিল দুর্দান্ত। শুরুটা দারুন হলো বাংলাদেশেরও। নিজের ডানদিকে ঝাঁপিয়ে বেশ ভালো ক্যাচ নিয়েছেন নুরুল হাসান। ,তাসকিনের লেগসাইডের বলে ব্যাট চালিয়ে নুরুলের হাতে ধরা পড়েছেন পাপুয়া নিউগিনি অধিনায়ক আসাদ ভালা। পরপর দুই ওভারে দুই উইকেট হারিয়েছে তারা।"
"চার্লস আমিনির দারুন এক ক্যাচে ফিরেছিলেন সাকিব আল হাসান। সেই সাকিব বোলিংয়ে এলেন, প্রথম বলেই ক্যাচ দিলেন আমিনি। মোহাম্মদ নাঈমের নেওয়া ক্যাচটা হয়তো ছাড়িয়ে গেল আমিনির ক্যাচটাও! ,লং-অনে ডানদিকে অনেকটা দৌড়ে শেষ মুহুর্তে ঝাঁপ দিয়েছেন নাঈম, ভারসাম্য রেখেছেন দারুনভাবে। আসাদ ভালার পর চার্লস আমিনি- পাপুয়া নিউগিনির সেরা দুই ব্যাটসম্যান ফিরলেন দারুন দুই ক্যাচে। ,২ বল পর ক্যাচ দিয়েছেন সাইমন আটাইও। এবার অবশ্য বেশ সহজই ছিল সেটা, ভুল করেননি মেহেদী হাসান। ৪ বলের ব্যবধানেই সাকিব নিলেন ২ উইকেট। ৫ ওভারের মাঝে ৪ উইকেট হারিয়ে ধুঁকছে পাপুয়া নিউগিনি, স্কোরবোর্ডে উঠেছে মাত্র ১৫ রান।"
৭ ওভার শেষে বাংলাদেশের স্কোর ছিল ১ উইকেটে ৫০ রান। ইনিংসের সে পর্যায়ে ২১ রান তুলতেই ৪ রান হারিয়ে ফেলেছে পাপুয়া নিউগিনি।
"স্কটল্যান্ডের বিপক্ষে আগের ম্যাচে পাপুয়া নিউগিনির সর্বোচ্চ স্কোরার ছিলেন নরমান ভানুয়া। তবে আজ মেহেদীর ঝুলিয়ে দেওয়া বলে ক্রিজ ছেড়ে বেড়িয়ে খেলতে গিয়ে মুশফিকের হাতে ধরা পড়লেন কোনো রান না করেই। এর আগে সাকিবের বলে ফিরেছেন সেসে বাউ। ,পাপুয়া নিউগিনি ২৮/৬, ১০ ওভার।"
হিরি হিরিকে দিয়ে ম্যাচের চতুর্থ উইকেট পেলেন সাকিব। ছুঁয়ে ফেললেন শহীদ আফ্রিদিকে। টি-টোয়েন্টি বিশ্বকাপে এখন আফ্রিদির সমান ৩৯ উইকেট সাকিবের। আফ্রিদি ৩৯ উইকেট নিতে খেলেছিলেন ৩৪ ম্যাচ। সাকিবের এটি ২৮তম ম্যাচ।
প্রথম ছয়ের জন্য নয় নম্বর ব্যাটসম্যান পর্যন্ত অপেক্ষা করতে হলো পাপুয়া নিউগিনিকে। ইনিংসের ১৪তম ওভারে মেহেদী হাসানকে লং-অন দিয়ে ছয় মেরেছেন চ্যাড সোপার।
সাইফউদ্দিনের বলে স্টাম্প হারিয়েছেন সোপার। পাপুয়া নিউগিনি হারিয়েছে অষ্টম উইকেট।
"৪ ওভার, ৯ রান, ৪ উইকেট। ব্যাটিংয়ে বাংলাদেশকে উদ্ধার করার পর বোলিংয়েও সেরা পারফরমার সাকিব আল হাসানই। এ নিয়ে ক্যারিয়ারে ষষ্ঠবার ইনিংসে ৪ বা এর বেশি উইকেট নিলেন তিনি। গত আগস্টে অস্ট্রেলিয়ার বিপক্ষে ৪ উইকেট নিয়েছিলেন ৯ রানেই। ,সাকিবের ক্যারিয়ারসেরা বোলিং ২০১৮ সালে। মিরপুরে ওয়েস্ট ইন্ডিজের বিপক্ষে সেবার ২০ রানে ৫ উইকেট নিয়েছিলেন এ বাঁহাতি।"
"Shakib al Hasan in , ,ð 3 innings - 108 runs - Avg 36 - SR 115,ð¤¾ 12 overs - 54 runs - 9 wickets - Avg 6.00,ð¥Total Match Impact: +71.5 (Rank 1st)"
পাপুয়া নিউগিনির ইনিংসে সর্বোচ্চ জুটি দুইটি এল ৮ম ও ৯ম উইকেটে। ডাবলস নিতে গিয়ে কাবুয়া মোরেয়া রান-আউট হওয়ায় ভাঙল কিপলিং ডরিগার সঙ্গে তাঁর জুটি। পাপুয়া নিউগিনি হারিয়েছে নবম উইকেট।
টি-টোয়েন্টি বিশ্বকাপে মোস্তাফিজের এটি ষষ্ঠ ম্যাচ। এর আগে পাঁচ ম্যাচেই পেয়েছিলেন উইকেট। তবে আজ থাকলেন উইকেটশূন্য। মোস্তাফিজের চতুর্থ ওভারে উঠেছে ১৪ রান। পাপুয়া নিউগিনি ইনিংসের সর্বোচ্চ রানের ওভারে এটিই।
"ডরিগা অপরাজিত থাকলেন ৪৬ রানে, ৩৪ বল খেলে। তবে ৩ বল বাকি থাকতেই অলআউট হয়ে গেল পাপুয়া নিউগিনি। ৯৭ রানেই গুটিয়ে গিয়ে তারা হারল ৮৪ রানে। ,টি-টোয়েন্টিতে রানের হিসেবে বাংলাদেশের এটি সবচেয়ে বড় জয়। এর আগের জয়টি ছিল ৭১ রানের। আয়ারল্যান্ডের বিপক্ষে ২০১২ সালে এ জয় পেয়েছিল বাংলাদেশ। ,এ জয় দিয়ে সুপার টুয়েলভও নিশ্চিত হয়ে গেল বাংলাদেশের। এ জয় দিয়ে এখন ‘বি’ গ্রুপে শীর্ষে বাংলাদেশ। তবে পরের ম্যাচে ওমানকে হারালে গ্রুপ চ্যাম্পিয়ন হবে স্কটল্যান্ডই।"
"বরিশালের হিজলা উপজেলায় ইলিশ রক্ষায় মেঘনা নদীতে অভিযান চালাতে গিয়ে নিখোঁজ হওয়ার দুই দিন পর কোস্টগার্ড সদস্য মো. পারভেজের লাশ পাওয়া গেছে। আজ বৃহস্পতিবার সকালে হরিণাথপুর ইউনিয়নসংলগ্ন মেঘনা নদী থেকে তাঁর লাশ উদ্ধার করা হয়।,কোস্টগার্ড বরিশাল স্টেশনের গণমাধ্যম শাখার দায়িত্বপ্রাপ্ত কর্মকর্তা লেফটেন্যান্ট এস এম তাহসিন রহমান বলেন, মা ইলিশ নিধন বন্ধে অভিযান চালানোর সময় হিজলার মেমানিয়া ইউনিয়নসংলগ্ন মেঘনা নদীতে কোস্টগার্ড ও মৎস্য বিভাগের দুটি ট্রলারের মধ্যে ধাক্কা লাগে। এতে কোস্টগার্ডের দুই সদস্য নদীতে পড়ে যান। পরে একজনকে উদ্ধার করা গেলেও পারভেজ নিখোঁজ ছিলেন। এরপর কোস্টগার্ডের ডুবুরিরা পারভেজকে উদ্ধারের চেষ্টা করেও তাঁর সন্ধান পাননি। নিখোঁজের দুদিন পর আজ সকালে তাঁর লাশ উদ্ধার করা হয়েছে।"
এর আগে ১১ অক্টোবর হিজলা উপজেলার বাউশিয়া গ্রামসংলগ্ন মেঘনা নদীতে অভিযানের সময় কোস্টগার্ডের ট্রলার লক্ষ্য করে ইটপাটকেল নিক্ষেপ করেন স্থানীয় জেলেরা। ৮ অক্টোবর সকাল ১০টার দিকে মেঘনার শাখা গজারিয়া নদীতে মা ইলিশ রক্ষার অভিযানে গেলে মেন্দেীগঞ্জ উপজেলা নির্বাহী কর্মকর্তা (ইউএনও) মো. শাহাদাত হোসেনের ওপর জেলেরা হামলা চালান। এতে ইউএনও বাঁ পায়ে চোট পান এবং তাঁর নিরাপত্তায় নিয়োজিত এক আনসার সদস্য নদীতে পড়ে গেলে তাঁর হাতে থাকা শটগানটি নদীতে ডুবে যায়। সেটি আর পরে পাওয়া যায়নি।
ইলিশের প্রজনন মৌসুম নির্বিঘ্ন করতে দেশের সব নদ-নদী ও বঙ্গোপসাগরে ইলিশ ধরায় ২২ দিনের নিষেধাজ্ঞা শুরু হয়েছে ৪ অক্টোবর। ২৫ অক্টোবর পর্যন্ত এই নিষেধাজ্ঞা চলবে। বরিশাল বিভাগে নিষেধাজ্ঞা কার্যকর করতে প্রশাসন ও আইনশৃঙ্খলা রক্ষাকারী বাহিনীর সহায়তায় মৎস্য বিভাগ নদ-নদীতে অভিযান পরিচালনা করছে। কিন্তু একশ্রেণির অসাধু জেলে মা ইলিশ ধরে চলেছেন। এমনকি অভিযান চালাতে গেলে তাঁরা ভ্রাম্যমাণ আদালত ও আইনশৃঙ্খলা রক্ষাকারী বাহিনীর সদস্যদের ওপর হামলা চালাচ্ছেন।
